༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG21276
n/a
ImageGroup:
ISBN:
11KG21321
9787542111739
LCCN:
9787542111789
Title:
ཚིག་རྒྱན་རིག་པའི་སྤྱི་ཁོག་འཕྲུལ་གྱི་མེ་ལོང།
tshig rgyan rig pa'i spyi khog 'phrul gyi me long /
Author:
སྟོབས་ལྡན་
stobs ldan
n/a
n/a;n/a
Descriptor:
Original Publication:
Place:
Publisher:
lan kru'u/
kan su'u mi rigs dpe skrun khang/
2007
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 3/2015



Ilso8
ཚིག་རྒྱན་རིག་པའི་སྤྱི་ཁོག་འཕྲུལ་གྱི་མེ་ལོང་།
སྟོབས་ལྡན་གྱིས་བརྩམས།
ཀན་སུའུ་མི་རིགས་དཔེ་སྐྲུན་ཁང་།



ཚིག་རྒྱན་རིག་པའི་སྤྱི་ཁོག་འཕྲུལ་གྱི་མེ་ལོང་།
སྟོབས་ལྡན་གྱིས་བརྩམས།
ཀན་སུའུ་མི་རིགས་དཔེ་སྐྲུན་ཁང་།



10M GP
图书在版编目(GEN 数据
诗学通论:藏文多曾著,一兰州:甘肃民族出版社,
2007.2
ISBN 978-7-5421-1173-9
I. 诗…II. 多…. 藏族一诗歌一文学理论一研究一
藏语 N. 1052
中国版本图书馆 CIP 数据核字(2007)第020475号
书名:诗学通论
作者:多日 著
责任编辑:周甲克
封面设计:星亮
出 版:甘肃民族出版社(730030 兰州市南滨河东路520号)
行;甘肃民族出版社发行部(730030 兰州市南滨河东路520号)
刷:青海西宁印刷厂
本:880 毫米x 1230 毫米 1/32 印张:10.125
数:120千
版 次:2007年2月第1版 2007年2月第1次印刷
印数:1~1500
书 号 :ISBN 978-7-5421 - 1173-9
定 价 :22.00元(民文)
甘肃民族出版社图书若有破损、缺页或无文字现象,可直接与本社联系调换。
邮编:730030 地址:兰州市南滨河东路520号
电话:0931-8773261(编辑部 联系人:李青立 E-mail: L:1:295 @ sohu.com)
电话:0931-8773271(发行部 联系人:张明)
版权所有翻印必究
出发 印开字版印书定



གླེང་གཞི།
གླེང་གཞི།
སློབ་དཔོན་དཎྜིའི་འཇིག་རྟེན་ལ་གྲགས་པའི་གཞུང་གསུམ་གྱི་གཙོ་བོར་་་་
གྱུར་པའི་ལེའུ་གསུམ་གྱི་བདག་ཉིད་ཅན《 སྙན་ངག་མེ་ལོང》འདི་ཉིད་ས་སྐྱ་པཎྜི་
ཏ་ཀུན་དགའ་རྒྱལ་མཚན་གྱིས་བལ་བོའི་པཎྜི་ཏ་སངྒྷ་ཤྲཱི་ཡི་མདུན་ནས《 མཁས་་་
འཇུག》ཏུ་ཚིགས་བཅད་མི་ཉུང་བ་ཞིག་བསྒྱུར་ཏེ་ཐོག་མར་བོད་ལ་ངོ་སྤྲོད་བྱས།
ཤོང་ལོ་ཙཱ་པ་རྡོ་རྗེ་རྒྱལ་མཚན་གྱིས་འགྲོ་མགོན་འཕགས་པའི་སྐུ་རིང་ལ་ས་སྐྱའི་་་
གཙུག་ལག་ཁང་དུ་པཎྜི་ཏ་ལཀྵིམ་ཀ་རའི་མདུན་ནས་བོད་ལ་ཆ་ཚང་བསྒྱུར།
ཕྱིས་སུ་དཔང་ལོ་ཙཱ་པ་བློ་གྲོས་བརྟན་པས་འགྱུར་བཅོས་དང་འཆད་ཉན་ལེགས་་
པར་མཛད། དེའི་རྗེས་སུ་ཞྭ་ལུ་ལོ་ཙཱ་པ་ཆོས་སྐྱོང་བཟང་པོ་དང་ཀརྨ་སི་ཏུ་
བསྟན་པའི་ཉིན་བྱེད་གཉིས་ཀྱིས་ཀྱང་འགྱུར་བཅོས་མཛད་པ་ཡིན། གཞུང་འདི་
ཉིད་བོད་དུ་འཆད་ཉན་བྱེད་པའི་གོ་རིམ་ཁྲོད་དུ་མཁས་པ་མང་པོས་གདུལ་བྱའི་
ཁམས་དང་བསྟུན་ནས་མཐའ་ཡས་པའི་འགྲེལ་བ་བརྩམས་ཤིང་དཔེར་བརྗོད་་་་་
བཞག་ཡོད།
གཞུང་འདི་ནི་དོན་རྒྱན་དང་། སྒྲ་རྒྱན། གབ་ཚིག་གི་རྒྱན་བཅས་ཀྱི་གོ་



ཚིག་རྒྱན་རིག་པའི་སྤྱི་ཁོག་འཕྲུལ་གྱི་མེ་ལོང་།
དོན་དང་ནང་གསེས། དཔེར་བརྗོད་སོགས་རྒྱས་པར་བསྟན་ཡོད་པའི་ཚིག་རྒྱན་
གྱི་བསྟན་བཅོས་འཐུས་སྒོ་ཚང་བ་ཞིག་ཡིན་པའི་ཁར། རྩོམ་རིག་གཞུང་ལུགས་
ཀྱི་བྲོ་བ་ཡང་ལྡན་པ་ཞིག་ཡིན། དཔེར་ན། གཞུང་འདི་ཉིད་ལས་རྒྱ་གར་ཤར་
ལྷོ་གཉིས་ཀྱི་སྙན་ངག་གི་རྩོམ་གཤིས་ཞིབ་ཏུ་བསྟན་ཡོད་པར་མ་ཟད། སྙན་ངག་
གི་སྐྱོན་སེལ་ཡང་ཅུང་རྒྱས་པ་ཞིག་བསྟན་ཡོད། གཞན་ད་དུང“སྙན་ངག་མཛེས་
པར་བྱེད་པ་ཡི། །ཆོས་རྣམས་རྒྱན་ཞེས་རབ་ཏུ་བརྗོད། །”ཅེས་ཚིག་རྒྱན་དང་།
“ལུས་ནི་རེ་ཞིག་འདོད་པ་ཡི། །དོན་གྱིས་རྣམ་བཅད་ཚིག་གི་ཕྲེང་། ”ཞེས་
སྙན་ངག་གི་ལུས། “སྔོན་བྱུང་གཏམ་ལས་གྱུར་པའམ། །ཅིག་ཤོས་ལེགས་པ་ལ་
བརྟེན་པ། ”ཞེས་སྙན་ངག་གི་བརྗོད་བྱ་གཏམ་དང་བརྗོད་པ། “སྒེག་དང་
རོལ་དང་སྟབས་ལ་སོགས། །ལྟ་བའི་དོན་ཡིན་ཅིག་ཤོས་ཀྱང་། །མཉན་པར་བྱ་
བ་ཉིད་ཅེས་པ། །འདི་ཡང་ལུགས་གཉིས་དག་ཏུ་བརྗོད། ”ཅེས་མཉན་བྱ་
གཙོ་བོར་བྱེད་པའི་སྙན་ངག་དང་བལྟ་བྱ་གཙོ་བོར་བྱེད་པའི་ཟློས་གར། “རང་
བཞིན་གྱིས་གྲུབ་སྤོབས་པ་དང་། །མང་དུ་ཐོས་པ་དྲི་མེད་དང་། མངོན་པར་
སྦྱོར་བ་མི་དམན་པ། །སྙན་ངག་ཕུན་སུམ་ཚོགས་པའི་རྒྱུ། །གལ་ཏེ་སྔོན་གྱི་
བག་ཆགས་ཡོན་ཏན་གྱི། །རྗེས་འབྲེལ་སྤོབས་པ་རྨད་བྱུང་མེད་པ་ལའང་། །
ཐོས་དང་འབད་པ་དག་གིས་ངག་བསྟེན་ན། །ཇི་ཞིག་ལྟར་ཡང་ངེས་པར་རྗེས་
འཛིན་བྱེད། ”ཅེས་སྙན་ངག་གི་རྒྱུ། “མཁས་པས་ཡང་དག་རབ་སྦྱར་བའི། །
ངག་ནི་འདོད་འཇོའི་བ་རུ་བཤད། །དེ་ཉིད་ཉེས་པར་སྦྱར་ན་སླར། །སྦྱོར་བོ་
བ་ལང་ཉིད་བརྗོད་བྱེད། །”ཅེས་སྙན་ངག་བཟང་ངན་གྱི་དབྱེ་བ། “ ཐོག་མར་



གླེང་གཞི།
འདྲེན་པ་ཡོན་ཏན་གྱིས། །ཉེ་བར་བཀོད་ནས་དེ་ཡིས་ནི། །དགྲ་ལ་གནོད་པ་
བྱེད་ཅེས་པའི། །ལམ་འདི་རང་བཞིན་མཛེས་པ་ཡིན། །རིགས་དང་བརྩོན་
འགྲུས་ཐོས་སོགས་ཀྱིས། །དགྲ་བོ་ལ་ཡང་བསྔགས་བྱས་ནས། །དེ་ལས་རྒྱལ་
བར་འདྲེན་པ་ནི། །ཁྱད་འཕགས་བརྗོད་པའང་བདག་དགའ་སྐྱེས། །”ཞེས་
སྙན་ངག་གི་རྩོམ་སྟངས། “སྙན་ངག་དམ་པའི་རྒྱན་ལྡན་ནི། །བསྐལ་པའི་བར་
དུ་གནས་པར་འགྱུར། ”ཞེས་སྙན་ངག་གི་རིན་ཐང་སོགས་ཀྱང་བསྟན་འདུག
《སྙན་ངག་མེ་ལོང》ནི་གཞུང་མཆོག་ཏུ་གྱུར་པ་ཞིག་ཡིན་མོད། ཐད་
ཀར་དེང་རབས་སློབ་མའི་སློབ་དེབ་ལ་བཞག་ན་མི་འཚམ་པ་ཡང་དུ་མ་ཞིག་ཡོད།
དེའི་ཕྱིར། སློབ་ཆེན་སོ་སོའི་ནང་དུ《 སྙན་ངག་མེ་ལོང》གི་ཁྲིད་སྟངས་ལ་ཡང་
ཁ་ཚང་ཁྲིད་པ་དང་། ལེའུ་གཉིས་པ་དང་གསུམ་པ་གཉིས་ཁྲིད་པ། ལེའུ་
གཉིས་པ་ཙམ་ཁྲིད་པ། ལེའུ་གསུམ་པོ་ལས་འདམ་ག་དང་དེར་ཁ་སྣོན་བྱས་ཏེ་
ཁྲིད་པ་སོགས་མང་པོ་ཞིག་མཐོང་རྒྱུ་དང་ཐོས་རྒྱུ་འདུག བདག་གིས་ལོ་ངོ་མང་
པོའི་རིང་ལ་འཁྲིད་སྟངས་ཕྱི་མ་ལྟར་སློབ་བུ་རྣམས་ལ《 སྙན་ངག་མེ་ལོང》ཁྲིད་་་་
ཅིང་། དེ་ལས་ཉམས་མྱོང་དང་བསླབ་བྱ་མང་པོ་ཞིག་གསོག་འཇོག་བྱས།
དེར་བརྟེན། ད་ཆ་བདག་གིས་དེང་རབས་ཀྱི་སློབ་གསོ་སློབ་ཁྲིད་བཅོས་སྒྱུར་གྱི་
ཚ་རླབས་དང་བསྟུན་ནས《 སྙན་ངག་མེ་ལོང》གི་སྙིང་པོ་དང་དཔེར་བརྗོད་གྲགས་
ཆེན་གྱི་ཉིང་ཁུ་བསྡུས་ཏེ་སློབ་དེབ་འདི་བརྩམས་པ་ཡིན། སློབ་དེབ་འདིའི་ནང་
དུ་བཀོད་པའི་ཚིག་རྒྱན་ནི་རྩོམ་རིག་རོལ་མྱོང་དང་གསར་རྩོམ་ལ་ཉེ་བར་མཁོ་་་
བའི་རྒྱུན་ཡིན་ཞིང་། དཔེར་བརྗོད་དག་ནི་རྒྱན་གྱི་གོ་དོན་དང་མཐུན་ཞིང་སྙན་



ཚིག་རྒྱན་རིག་པའི་སྤྱི་ཁོག་འཕྲུལ་གྱི་མེ་ལོང་།
ཆ་ཆེ་བའི་དཔེར་བརྗོད་གྲགས་ཆེན་འབའ་ཞིག་ཡིན། གཞན་རྩོམ་གཤིས་དང་
སྐྱོན་སེལ་གྱི་སྐོར་ཡང་གོ་སླ་ཞིང་ཡིད་ལ་འཛིན་བདེ་བ་ཞིག་ཡིན་ནོ། །



དཀར་ཆག་
དཀར་ཆག
••(1)
ལེའུ་དང་པོ། རྩོམ་གཤིས། ............
ལེའུ་གཉིས་པ། དོན་རྒྱན། .............. ........................(21）
དོན་ཚན་དང་པོ། རང་བཞིན་བརྗོད་པའི་རྒྱན། ....…............(22)
དོན་ཚན་གཉིས་པ། དཔེ་རྒྱན།....... .................... (33)
དོན་ཚན་གསུམ་པ། གཟུགས་རྒྱན། ...................….............(96)
དོན་ཚན་བཞི་པ། གསལ་བྱེད་ཀྱི་རྒྱན།
ཚན་བཞི་པ། གསལ་བྱེད་ཀྱི་རྒྱན། ..............................(117)
དོན་ཚན་ལྔ་པ། བསྐོར་བའི་རྒྱན། ..........................(125)
དོན་ཚན་དྲུག་པ། འགོག་པའི་རྒྱན། ........................(129)
དོན་ཚན་བདུན་པ། དོན་གཞན་བཀོད་པའི་རྒྱན། ............... (145)
དོན་ཚན་བརྒྱད་པ། སྲིད་པ་ཅན་གྱི་རྒྱན། ..........................(154）
དོན་ཚན་དགུ་པ། བསྡུས་བརྗོད་ཀྱི་རྒྱན།..............…..........(162)
དོན་ཚན་བཅུ་པ། ཕུལ་བྱུང་གི་རྒྱན། ......….….........…........….(168)
དོན་ཚན་བཅུ་གཅིག་པ། རབ་རྟོག་གི་རྒྱན།…...............….....(178)
དོན་ཚན་བཅུ་གཉིས་པ། རྒྱུ་ཡི་རྒྱན། ................................. (185)



.
.
，
。
。
。
ཚིག་རྒྱན་རིག་པའི་སྤྱི་ཁོག་འཕྲུལ་གྱི་མེ་ལོང་།
དོན་ཚན་བཅུ་གསུམ་པ། ཕྲ་མོའི་རྒྱན།.......................…..…... (194)
དོན་ཚན་བཅུ་བཞི་པ། ཆ་ཡི་རྒྱན།...............…..…......... (200)
དོན་ཚན་བཅོ་ལྔ་པ། རིམ་པ་ཅན་གྱི་རྒྱན། ........................... (204）
དོན་ཚན་བཅུ་དྲུག་པ། ཉམས་ལྡན་གྱི་རྒྱན།........................ (207)
དོན་ཚན་བཅུ་བདུན་པ། རྣམ་གྲངས་བརྗོད་པའི་རྒྱན།...........(225）
དོན་ཚན་བཅོ་བརྒྱད་པ། ཀུན་ཕན་གྱི་རྒྱན།...................(228)
དོན་ཚན་བཅུ་དགུ་པ། བསྙོན་དོར་གྱི་རྒྱན།……...…..…..….........(231）
དོན་ཚན་ཉི་ཤུ་པ། སྦྱར་བའི་རྒྱན། …..........….. ................... (234)
དོན་ཚན་ཉེར་གཅིག་པ། ཁྱད་པར་བརྗོད་པའི་རྒྱན། .....…......(241)
དོན་ཚན་ཉེར་གཉིས་པ། འགལ་བའི་རྒྱན། ....................(245)
དོན་ཚན་ཉེར་གསུམ་པ། སྐབས་མིན་བསྟོད་པའི་རྒྱན།..…....…....(253)
དོན་ཚན་ཉེར་བཞི་པ། ཟོལ་བསྟོད་ཀྱི་རྒྱན།......….....…..….....(256）
དོན་ཚན་ཉེར་ལྔ་པ། ངེས་བསྟན་གྱི་རྒྱན། .....................(261)
དོན་ཚན་ཉེར་དྲུག་པ། ལྷན་ཅིག་བརྗོད་པའི་རྒྱན། ....….....….....(264）
དོན་ཚན་ཉེར་བདུན་པ། ཡོངས་བརྗེས་ཀྱི་རྒྱན། .........….......(271)
དོན་ཚན་ཉེར་བརྒྱད་པ། ཤིས་བརྗོད་ཀྱི་རྒྱན། ...................(273)
དོན་ཚན་ཉེར་དགུ་པ། རབ་སྤེལ་གྱི་རྒྱན། .............….…....(275)
དོན་ཚན་སུམ་ཅུ་པ། དགོངས་པ་ཅན་གྱི་རྒྱན།.....….............. (280)
ལེའུ་གསུམ་པ། སྒྲ་རྒྱན་དང་གབ་ཚིག་གི་རྒྱུན། སྐྱོན་སེལ། .....(282)



དཀར་ཆག
དོན་ཚན་དང་པོ། སྒྲ་རྒྱན། ....…….
•.......(282）
དོན་ཚན་གཉིས་པ། གབ་ཚིག་གི་རྒྱན། ....... ............(290）
དོན་ཚན་གསུམ་པ། སྐྱོན་སེལ། ............. བ• • ••• •• •• ••• •••(295)
མཇུག་བྱང་།
...... (310）



ལེའུ་དང་པོ། རྩོམ་གཤིས།
ལེའུ་དང་པོ། རྩོམ་གཤིས།
1. རྩོམ་གཤིས་ཀྱི་གོ་དོན་བཤད་པ།
སྙན་ངག་འབྲི་བའི་ལམ་སྲོལ་ནི། །
སྙན་ངག་གི་ནི་རྩོམ་གཤིས་སོ། །
ཞེས་པ་བཞིན་རྩོམ་གཤིས་ནི་སྙན་ངག་གི་ནང་དོན་དང་རྣམ་པ་གཉིས་གཞི་་་་་
གཅིག་ཏུ་འདྲེས་པ་ལས་ཕྱིར་མངོན་པའི་རྒྱུན་ཆགས་དང་གཏན་འཇགས་རང་་་་
བཞིན་ཅུང་ཆེ་བའི་སྙན་ངག་འབྲི་བའི་ལམ་སྲོལ་ཏེ་གསར་རྩོམ་གྱི་རང་གཤིས་ལ་
གོ་དགོས་པ་ཡིན། གསར་རྩོམ་གྱི་རང་གཤིས་ནི་གསར་རྩོམ་གྱི་ལག་ལེན་ཁྲོད་དུ་
མངོན་ཡོད་པའི་རྩོམ་པ་པོའི་རང་གཤིས་ཉིད་དེ། འདིར་ཐུན་མིན་གསར་གཏོད་
ཀྱི་རང་བཞིན་དང་ལྟོས་བཅས་གཏན་འཇགས་ཀྱི་རང་བཞིན་སོགས་ཁྱད་ཆོས་དུ་
མ་ཞིག་ལྡན་པ་ཡིན།
2. རྩོམ་གཤིས་འགྲུབ་བྱེད་ཀྱི་ཡོན་ཏན་གྱི་ནང་གསེས་བཤད་པ།
སྦྱར་བ་རབ་དྭངས་མཉམ་ཉིད་དང་། །
སྙན་དང་ཤིན་ཏུ་གཞོན་པ་དང་། ། །



ལེའུ་དང་པོ། རྩོམ་གཤིས།
རྒྱ་ཆེ་བ་དང་དོན་གསལ་དང་། །
བརྗིད་དང་མཛེས་དང་ཏིང་ངེ་འཛིན། །
ཡོན་ཏན་འདི་བཅུ་བི་དབྷའི། །
ལམ་གྱི་སྲོག་ཏུ་བཤད་པ་ཡིན། །
འདི་དག་ཕལ་ཆེར་ལྡོག་པས་ནི། །
གོ་ཌཱ་པ་ཡི་ལམ་དག་མཚོན། །
ཞེས་དཔལ་ལྡན་དཎྜིས་གསུངས་པ་སྟེ། གོ་དོན་ནི“ལྷོད་པ་སྲོག་ཆུང་གི་ཡི་གེ་
གྲངས་མང་ཞིང་སྲོག་ཆེན་ཡང་ཅི་རིགས་འདྲེས་པས་འདོན་པའི་སྐབས་སུ་དེ་ཉིད་
སྒྲ་ཤུགས་ཆེ་བ་སྦྱར་བའི་ཡོན་ཏན་དང་། བརྟག་མི་དགོས་པ་འཇིག་རྟེན་ཡོངས་
གྲགས་ཀྱི་སྒྲ་སྦྱར་བ་རབ་དྭངས་ཀྱི་ཡོན་ཏན། འཇམ་ན་འཇམ་པར་མཉམ། རྩུབ་
ན་རྩུབ་པར་མཉམ། བསྲེས་ན་བར་མར་མཉམ་པ་མཉམ་ཉིད་ཀྱི་ཡོན་ཏན། སྒྲ་
དང་དོན་གྱི་ཆ་ལ་ཕུན་སུམ་ཚོགས་པའི་ཉམས་དང་ལྡན་པ་སྙན་པའི་ཡོན་ཏན།
འཇམ་པའི་ཡི་གེ་མང་བ་ལ་རྩུབ་པ་སྲོག་ཆེན་གྱི་ཡི་གེ་འདྲེས་ཙམ་དུ་གནས་པ་་་་
ཤིན་ཏུ་གཞོན་པའི་ཡོན་ཏན། དོན་བརྟག་མི་དགོས་པར་གསལ་བར་སྟོན་པ་དོན་
གསལ་གྱི་ཡོན་ཏན། ཁྱད་འཕགས་ཀྱི་ཡོན་ཏན་རྟོགས་པ་རྒྱ་ཆེ་བའི་ཡོན་ཏན།
ཚིག་སྡུད་ཀྱི་འཇུག་པ་མང་པོ་ཡོད་པ་བརྗིད་པའི་ཡོན་ཏན། འཇིག་རྟེན་གྱི་གྲགས་
པ་ལས་མ་འདས་ཤིང་ཡིད་འཕྲོག་པ་མཛེས་པའི་ཡོན་ཏན། ཆོས་གཞན་ཆོས་ཅན་
གཞན་ལ་བཀོད་པ་ཏིང་ངེ་འཛིན་གྱི་ཡོན་ཏན་ཏེ་ལྷོ་ཕྱོགས་བདགྷའི་མཁས་པ་་་་



ལེའུ་དང་པོ། རྩོམ་གཤིས།
རྣམས་ཀྱིས་འདོད་པའི་ཡོན་ཏན་བཅུའོ། །དེ་དག་ལས་ཤར་ལྷོ་ཐུན་མོང་དུ་
འདོད་པ་དོན་གསལ་དང་། ཏིང་ངེ་འཛིན་སོགས་འགའ་ཞིག་མ་གཏོགས་ཕལ་ཆེ་
བ་གོ་ལྡོག་པས་གོ་ཌ་པའི་འདོད་པ་འགྲུབ་བོ། །”ཞེས་འབྲུག་སྤྲུལ་གྱིས《སྙན་
འགྲེལ་དབྱངས་ཅན་ངག་གི་རོལ་མཚོ》རུ་གསལ་བར་གསུངས་ཡོད་པ་ཡིད་ལ་་་་་
་ངེས་སླའོ། །
སྲོག་ཆུང་དང་སྲོག་ཆེན་གྱི་ཡི་གེ་ཞེས་པ་ནི་གང་ལ་ངོས་འཛིན་ཞེ་ན། ཀ་
ག་ང་ཅ་ཇ་ཉ་ཏ་ད་ན་པ་བ་མ་ཙ་ཛ་ཝ་འ་ཡ་ར་ལ་ཨ་སྟེ་ཉི་ཤུ་ནི་སྲོག་ཆུང་དང་།
ཁ་ཆ་ཐ་ཕ་ཚ་ཞ་ཟ་ཤ་ས་ཧ་སྟེ་བཅུ་ནི་སྲོག་ཆེན་གྱི་ཡི་གེ་ཡིན། འདི་ནི་ངག་ནས་
བརྗོད་པའི་ཚེ་རླུང་ཤུགས་ཀྱི་ཆེ་ཆུང་ལ་བརྟེན་ནས་ཕྱེ་བ་ཡིན། རླུང་ཤུགས་ཆུང་
བ་ཀ་སོགས་ཉི་ཤུ་ལ་སྲོག་ཆུང་། འཇམ་པ། ཡང་བ། ལྷོད་པའི་ཡི་གེ་དང་ཡི་གེ་
མཆོག་ཅེས་འབོད་ལ། རླུང་ཤུགས་ཆེ་བ་ཁ་སོགས་བཅུ་ལ་སྲོག་ཆེན། རྩུབ་པ། ལྕི་
བ། དམ་པའི་ཡི་གེ་དང་དམན་པའི་ཡི་གེ་ཞེས་འབོད་པ་ཡིན། འདི་དང་ཕོ་མོ་མ་
ནིང་གི་ཡི་གེ་ལ་ཁྱད་པར་ཡོད་དེ། འདི་ནི་རླུང་ཤུགས་ཆེ་ཆུང་ལ་བརྟེན་ནས་
བཀར་བ་ཡིན་ལ། ཕོ་མོ་མ་ནིང་གི་ཡི་གེ་ནི་སྒྲ་གདངས་དྲག་ཞན་ལ་བརྟེན་ནས་
བཀར་བ་ཡིན་ནོ། །སྲོག་ཆེན་སྲོག་ཆུང་གི་ཡི་གེ་དང་ཕོ་མོ་མ་ནིང་གི་ཡི་གེ་ངོས་
ཟིན་ཅིང་དེའི་སྡེབ་སྦྱོར་ལ་མཁས་པ་ནི་སྙན་དབང་འཕྲོག་ཅིང་ཡིད་ཀྱི་གསོས་སུ་
འགྱུར་བའི་སྙན་ངག་རྩོམ་པའི་རྨང་གཞི་ཞིག་ཡིན་ནོ། །
སྙན་ངག་གི་ཡོན་ཏན་ཞེས་པ་རྩོམ་གཤིས་འགྲུབ་བྱེད་ཀྱི་རྒྱུ་རུ་གྱུར་པ་འདི་
བཅུ་ལས་སྦྱོར་བ་དང་མཉམ་པ། ཤིན་ཏུ་གཞོན་པ། བརྗིད་པ་བཅས་བཞི་ནི་རྗོད་



ལེའུ་དང་པོ། རྩོམ་གཤིས།
བྱེད་སྒྲའི་སྟེང་གི་ཡོན་ཏན་ཡིན་ལ། རབ་དྭངས་དང་སྙན་པ། དོན་གསལ། རྒྱ་ཆེ།
མཛེས་པ། ཏིང་ངེ་འཛིན་བཅས་དྲུག་ནི་བརྗོད་ཚུལ་གྱི་སྟེང་དུ་མངོན་པའི་ཡོན་
ཏན་ཡིན། འདི་བཅུ་ནི་སྙན་ངག་དམ་པར་ཚང་དགོས་པའི་ལང་ཚོའི་ཡོན་ཏན་
ཡིན། འདི་བཅུ་ཚང་བའི་རྒྱ་གར་ལྷོ་ཕྱོགས་པའི་སྙན་ངག་ནི་གོ་སླ་ཞིང་སྙན་ཆ་ཆེ་
བ། སྦྱོར་བདེ་ཞིང་གཟུང་སླ་བ་སོགས་ཀྱི་ཁྱད་ཆོས་ཅན་ཡིན་ཞིང་། ཡོན་ཏན་
འདི་བཅུ་ལས་དོན་གསལ་དང་ཏིང་ངེ་འཛིན་ལས་གཞན་རྣམས་བཟློག་པའི་རྒྱུ་་་
གར་ཤར་ཕྱོགས་པའི་སྙན་ངག་ནི་ཚིག་བརླིང་ཞིང་བརྗིད་པ། ཅུད་ཆེ་བས་འཕྲལ་
དུ་གོ་མི་ཐུབ་པ་སོགས་ཀྱི་ཁྱད་ཆོས་ཅན་ཡིན། འདི་དང་འདྲ་བར་བོད་ཀྱི་སྙན་
ངག་གི་རྩོམ་གཤིས་ལ་ཡང་ཁ་ལྷོད་པའི་ལུགས་དང་། ཁ་དམ་པའི་ལུགས་ཏེ་
གཉིས་བྱུང་ཡོད། དེའི་ཕྱིར། ཡོན་ཏན་བཅུ་པོ་རེ་རེའི་གོ་དོན་དང་སྦྱོར་ཚུལ་མདོ་
ཙམ་ཞིག་ཡིད་ལ་ངེས་རྒྱུ་ནི་ཤིན་ཏུ་ནས་ཀྱང་གལ་ཆེན་ཞིག་ཏུ་མཐོང་།
3. ཡོན་ཏན་སོ་སོའི་ངོས་འཛིན་བཤད་པ།
(1)སྦྱར་བ།
ཀ ལྷོ་བའི་ལུགས།
སྲོག་ཆུང་གི་ཡི་གེ་གྲངས་མང་ཞིང་སྲོག་ཆེན་གྱི་ཡི་གེ་ཡང་ཉུང་ཙམ་བསྲེས་
པ་སྟེ་སྲོག་ཆེ་ཆུང་གི་ཡི་གེ་ལྷན་དུ་སྦྱར་བ་ལ་སྦྱར་བའི་ཡོན་ཏན་ཞེས་ངོས་འཛིན།
གོ་དོན་གྱི་དཔེར་བརྗོད་ལ་ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
གྲངས་མེད་སེམས་ཅན་ཁམས་ཀྱི་རྗེས་སོང་བའི། །



ལེའུ་དང་པོ། རྩོམ་གཤིས།
རྒྱལ་རྣམས་འཕྲིན་ལས་ནམ་མཁའ་ཇི་སྲིད་དུ། །
རྒྱུན་ཆད་མེད་ཕྱིར་འགྲོ་བློའི་མུན་འཕྲོག་པའི། །
འཇིག་རྟེན་སྒྲོན་མ་ཞེས་བྱའི་མཚན་གྱིས་བསྔགས། །
ཞེས་གསུངས་པ་ལྟ་བུའོ། །
ཁ། ཤར་བའི་ལུགས།
སྲོག་ཆུང་གི་ཡི་གེ་ཤས་ཆེ་ཞིང་། དེ་ལས་ཡི་གེ་གཅིག་ཡང་ཡང་བསྐོར་བའི་
རྗེས་ཁྲིད་ཅིག་ལ་ངོས་འཛིན། གོ་དོན་གྱི་དཔེར་བརྗོད་ལ་ཞྭ་དམར་པཎྜི་ཏ་དགེ་
འདུན་བསྟན་འཛིན་རྒྱ་མཚོས།
པད་མ་མ་ཡིན་འདྲེན་བྱེད་བཅུད་ལེན་མ། །
མར་གད་མདངས་འཛིན་དཔལ་མོ་མིག་ཡངས་མ། །
མ་རིག་མུན་པའི་བློ་ཅན་རྣམ་མང་འགྲོ། །
མ་མར་གྱུར་གང་བརྩེ་བས་མ་བཏང་མཛོད། །
ཅེས་གསུངས་པ་ལྟ་བུའོ། །
(2)རབ་དྭངས།
ཀ ལྷོ་བའི་ལུགས།
བརྗོད་བྱ་དང་རྗོད་བྱེད་གཉིས་ཀ་འཇིག་རྟེན་ལ་ཐུན་མོང་དུ་གྲགས་ཕྱིར།
དོན་གསལ་ཞིང་གོ་སླ་བ་སྟེ་རབ་དྭངས་ཀྱི་ཡོན་ཏན་ལྡན་པ་ཞིག་ལ་རབ་དྭངས་ཀྱི་
5་



ལེའུ་དང་པོ། རྩོམ་གཤིས།
ཡོན་ཏན་ཞེས་ངོས་འཛིན། གོ་དོན་གྱི་དཔེར་བརྗོད་ལ་བོད་མཁས་པས།
ཕ་མཐའ་བྲལ་བའི་ནམ་མཁའ་སྔོ་བསངས་མར། །
བགྲོད་པའི་ཟླ་བ་བདུད་རྩིའི་འོད་སྣང་ཅན། །
མུན་པའི་གོ་འཕང་འཇིག་ལ་མཁས་པ་ཡི། །
ངོ་མཚར་མི་མཇེད་འཇིག་རྟེན་འདི་ན་གསལ། ། ༠
ཞེས་གསུངས་པ་ལྟ་བུའོ། །
ཁ། ཤར་བའི་ལུགས།
བརྗོད་བྱ་དང་རྗོད་བྱེད་གཉིས་ཀ་འཇིག་རྟེན་ལ་ཡོངས་སུ་མ་གྲགས་ཀྱང་།
ངེས་ཚིག་གི་སྒོ་ནས་སྒྲ་བཤད་དུ་རུང་བ་ཙམ་སྟེ་རབ་དྭངས་ཀྱི་ལྡོག་ཟླར་གྱུར་པ་་
ཞིག་ལ་ངོས་འཛིན། གོ་དོན་གྱི་དཔེར་བརྗོད་ལ་བོད་མཁས་པས།
སྣང་མིན་ལམ་དུ་འཕྱན་ལ་བརྩེ་བའི་གཉེན། །
བདུད་རྩིའི་ཟེར་བརྒྱས་ཡོངས་གང་ཆུ་ལས་སྐྱེས། །
འགྲོ་འདིས་ལེགས་བྱས་ཀྱིས་དྲངས་ལྷ་རྩེན་མར། །
རོལ་འདི་ཚངས་པའི་བུ་ཡི་ཡི་གར་འོང་། །
ཞེས་གསུངས་པ་ལྟ་བུའོ། །
(3)མཉམ་ཉིད།
ཀ ལྷོ་བའི་ལུགས།



ལེའུ་དང་པོ། རྩོམ་གཤིས།
འཇམ་རྩུབ་ཀྱི་ཡི་གེའི་གྲངས་མཉམ་པ་ཉིད་དུ་གནས་པའི་ཡོན་ཏན་ལ་་་་
མཉམ་ཉིད་ཀྱི་ཡོན་ཏན་ཞེས་ངོས་འཛིན། (བོད་མཁས་སོགས་ཀྱི་བཞེད་སྲོལ་
འདི་འབྲུག་སྤྲུལ་གྱི་བཞེད་སྲོལ་དང་ཡོངས་སུ་མཐུན་པ་ཞིག་མིན།） གོ་དོན་གྱི་་་་
དཔེར་བརྗོད་ལ་བོད་མཁས་པས། །
རྩྭ་ལྗང་མྱུ་གུའི་འདབ་དང་ཀ་མ་ལ། །
རྣམ་བཀྲ་དབྱར་གྱི་དཔལ་མོ་ཡིད་འོང་མར། །
འཁྲིལ་ཕྱིར་སྤྲིན་ཚོགས་སྒྲོགས་ལ་འབྲུག་སྒྲ་ཡིས། །
སྒེག་རྣམས་སྒྲོ་གདུགས་སྨྲེང་ཞིང་གར་བསྒྱུར་རོ། །
ཞེས་གསུངས་པ་ལྟ་བུའོ། །
ཁ། ཤར་བའི་ལུགས།
འཇམ་རྩུབ་ཀྱི་ཡི་གེའི་གྲངས་མཉམ་པ་མ་ཡིན་པའི་ཡོན་ཏན་ཞིག་ལ་ངོས་
འཛིན། གོ་དོན་གྱི་དཔེར་བརྗོད་ལ་བོད་མཁས་པས།
ཉི་འོད་དལ་བུས་འཁྱུད་པ་པད་མོའི་རྫིང་། །
ཡང་ཡང་ཉུལ་བ་བུང་བའི་བུ་མོའི་གླུས། །
ལེན་ཚུལ་གནྡྷརྦ་ཡི་སྒེག་མོ་ལ། །
ཅོ་འདྲིར་བྱེད་འདི་དཔྱིད་ཀྱི་ཡོན་ཏན་ནོ། །
ཞེས་གསུངས་པ་ལྟ་བུའོ། །



ལེའུ་དང་པོ། རྩོམ་གཤིས།
(4) སྙན་པ།
དང་པོ། གོ་དོན།
སྙན་པ་ཉམས་ལྡན་ཚིག་དང་ནི། །
དངོས་པོ་ལ་ཡང་ཉམས་གནས་པ། །
སྦྲང་རྩི་སྤྱོད་པ་སྦྲང་རྩིས་བཞིན། །
གང་གིས་བློ་ལྡན་དགའ་བྱེད་པའོ། །
ཞེས་དཔལ་ལྡན་དཎྜིས་གསུངས་པ་འདི་ནི་རྒྱ་གར་ཤར་ལྷོ་གཉིས་ཀས་ཐུན་མོང་
དུ་འདོད་པའི་སྙན་པའི་ཡོན་ཏན་གྱི་གོ་དོན་ཡིན་ནོ། །
གཉིས་པ། ནང་གསེས།
ནང་གསེས་ལ་སྒྲའི་ཉམས་དང་དོན་གྱི་ཉམས་གཉིས་ཡོད།
གཅིག སྒྲའི་ཉམས།
ཀ ལྷོ་བ་ཁོ་ནས་འདོད་པའི་ཚིག་མཚུངས་ཉེ་བའི་སྒྲའི་ཉམས།
ཚིག་མཚུངས་པ་སྟེ་སྒྲའི་མིང་གཞི་དང་སྐྱེ་གནས། དབྱངས་སོགས་འདྲ་
བའི་ཡི་གེ་ཉེ་བར་བསྐོར་བ་སྟེ་སླར་ཡང་ཉམས་སུ་མྱོང་བར་བྱེད་པ་ནི་ཚིག་་་་་་་
མཚུངས་ཉེ་བའི་སྒྲའི་ཉམས་ཡིན་ནོ། །གོ་དོན་གྱི་དཔེར་བརྗོད་ལ་རྒྱལ་དབང་ལྔ་
པས།
རྣམ་དཀར་རྣམ་དཔྱོད་རྣམ་མང་རྣམ་ཐར་རྣམས། །



ལེའུ་དང་པོ། རྩོམ་གཤིས།
མ་ལུས་ཕུལ་བྱུང་བླ་མེད་སྤུངས་ཤིང་འཕྱུར། །
རབ་ཡངས་ངག་དབང་དབྱངས་ཅན་ལྷ་གང་ལ། །
རྟག་ཏུ་བསྟོད་ཅིང་སྟོབས་ཆེན་རྟ་སོགས་སྟོབ། །
ཅེས་གསུངས་པ་ལྟ་བུའོ། །
ཁ ཤར་ལྷོ་གཉིས་ཀས་ཐུན་མོང་དུ་འདོད་པའི་རྗེས་ཁྲིད་ཀྱི་སྒྲའི་ཉམས།
དབྱངས་དང་མཐའ་རྟེན་སོགས་ལ་ངེས་པ་མེད་པའི་མིང་གཞིའི་ཡི་གེ་་་
གཅིག་བར་ཐག་མི་རིང་བར་ཡང་ཡང་བསྐོར་བ་སྟེ་རྗེས་སུ་ཁྲིད་པ་ལ་རྗེས་ཁྲིད་ཀྱི་
སྒྲའི་ཉམས་ཟེར། འདི་ལ་རྐང་བ་ལ་བསྐོར་བའི་རྗེས་ཁྲིད་དང་། ཚིག་ལ་བསྐོར་
བའི་རྗེས་ཁྲིད། རིང་བར་ཐོས་པའི་རྗེས་ཁྲིད་དང་གསུམ་ཡོད། འདི་ལས་དང་
པོའི་དཔེར་བརྗོད་ལ་ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
ཕན་དགོངས་ཟླ་ལྟར་བསིལ་བའི་ལྷག་བསམ་ཤུགས། །
ཕུལ་ཕྱིན་གྲངས་མེད་བསྐལ་པར་གོམས་པའི་འབྲས། །
ཕན་བདེའི་དཔལ་གྱིས་རིས་མེད་གདུང་འཕྲོག་པའི། །
ཕུན་ཚོགས་དབང་པོར་གྲུབ་པ་ཟས་གཙང་སྲས། །
ཞེས་གསུངས་པ་ལྟ་བུ་དང་། གཉིས་པའི་དཔེར་བརྗོད་ལ་དབྱངས་ཅན་དགའ་
བའི་བློ་གྲོས་ཀྱིས།
བདག་ཅག་དད་དང་འདུན་པས་གུས་འདུད་ན། །



ལེའུ་དང་པོ། རྩོམ་གཤིས།
མཁྱེན་རབ་རང་བཞིན་རེ་འདོད་སྐོང་བའི་མགོན། །
ཡབ་གཅིག་ཡུད་ཙམ་མ་ཡིན་ཡང་ནས་ཡང་། །
ཐོགས་མེད་ཐུགས་རྗེའི་མཐུ་དཔུང་སྐྱེད་པར་མཛོད། །
ཅེས་གསུངས་པ་ལྟ་བུ། གསུམ་པའི་དཔེར་བརྗོད་ལ་ཞྭ་དམར་པཎྜི་ཏ་དགེ་འདུན་
བསྟན་འཛིན་རྒྱ་མཚོས།
སྲིད་འབྱོར་སྒྲོན་མེའི་འོད་ལ་རྗེས་ཆགས་པའི། །
ཉམ་ཆུང་སྲིན་བུ་གཏན་བདེའི་ལུས་འདོར་བ། །
དེ་འདྲའི་ཚུལ་ལ་གཟུ་བོའི་བློས་དཔྱད་ན། །
ཕུང་བྱེད་འགོང་བོ་ཚུལ་མིན་རྟོག་པར་ཤེས། །
ཞེས་གསུངས་པ་ལྟ་བུའོ། །
ག ཤར་བ་ཁོ་ནས་འདོད་པའི་རྗེས་ཁྲིད་ཀྱི་སྒྲའི་ཉམས།
དབྱངས་དང་མཐའ་རྟེན་སོགས་ལ་ངེས་པ་མེད་ཀྱང་མིང་གཞིའི་ཡི་གེ་་་་
གཅིག་བསྐོར་བ་སྟེ་རྗེས་སུ་ཁྲིད་པ་དང་། ཚིག་སྦྱོར་གྱི་ཕྱེད་སྔ་ཕྱི་འཇམ་རྩུབ་སྤེལ་
མར་ཡོད་པའི་ཡོན་ཏན་ཞིག་ལ་རྗེས་ཁྲིད་ཀྱི་སྒྲའི་ཉམས་ཞེས་ངོས་འཛིན་པ་རེད།
གོ་དོན་གྱི་དཔེར་བརྗོད་ལ་པཎ་ཆེན་བསྟན་པའི་དབང་ཕྱུག་གིས།
་ གསར་འཁྲུངས་གསར་པའི་ལྷ་སྲས་ཆེས་མཚར་བ། །



ལེའུ་དང་པོ། རྩོམ་གཤིས།
ངོ་མཚར་བཞིན་བཟང་མཚར་སྡུག་ཕལ་མིན་པ། །
འདི་ནི་མི་མིན་ལག་འགྲོའི་བུ་མིན་ཏེ། །
ལེགས་བྲིས་གཙོ་བོ་ལེགས་པར་འོངས་པ་དངོས། །
ཞེས་གསུངས་པ་ལྟ་བུའོ། །
ང་། ཐུན་མོང་གིས་འདོད་པའི་ཟུང་ལྡན་གྱི་གོ་དོན་མདོར་བསྟན་པ།
ཚོགས་པའི་སྤྱོད་ཡུལ་བསྐོར་བ་ནི། །
ཁོ་ན་ཟུང་དང་ལྡན་པར་རིག །
དེ་ཡང་གཅིག་ཏུ་སྙན་པ་མིན། །
དེ་ཕྱིར་ཕྱི་ནས་བསྟན་པར་བྱ། །
ཞེས་དཔལ་ལྡན་དཎྜིས་གསུངས་པ་སྟེ། ཚོགས་པའི་སྤྱོད་ཡུལ་ཏེ་མཛེས་སྡུག་ལྡན་
ཞེས་པ་ལྟ་བུའི་སྒྲ་ཡང་ཡང་བསྐོར་བ་ཉིད་ནི་ཟུང་ལྡན་དུ་འདོད་ལ། འདི་ནི་
མཐའ་གཅིག་ཏུ་སྙན་པ་ཞིག་མིན། དེའི་ཕྱིར། འདིའི་ནང་གསེས་དང་དེ་དག་གི་
དཔེར་བརྗོད་སོགས་ནི་ལེའུ་ཕྱི་མ་སྟེ《 སྙན་ངག་མེ་ལོང》གི་ལེའུ་གཉིས་པའི་་་་་
སྐབས་སུ་བསྟན་པར་བྱའོ་ཞེས་པའི་དོན་ཡིན། འདིར་བཤད་དགོས་པ་ཞིག་ཡོད་
པ་ནི་མཛེས་སྡུག་ལྡན་མཛེས་སྡུག་ལྡན་ཞེས་པ་ལྟ་བུ་ནི་རྒྱ་གར་གྱི་ཟུང་ལྡན་གྱི་་་་
རིགས་པ་ཡིན་ལ། བོད་ལ་དེ་ལྟར་བཀོལ་ན་སྙན་པོ་རང་མི་འབྱུང་བས། མཛེས་
མཛེས་དང་སྙན་སྙན་ཞེས་ཡི་གེ་གཅིག་ཡང་ཡང་བསྐོར་དགོས་པ་ཡིན་ནོ། ། །
…
11



ལེའུ་དང་པོ། རྩོམ་གཤིས།
གཉིས། དོན་གྱི་ཉམས།
ངེས་པར་རྒྱན་རྣམས་ཀུན་ལ་ཡང་། །
དོན་གྱི་ཉམས་དག་སྦྱིན་པར་བྱེད། །
ཅེས་དཔལ་ལྡན་དཎྜིས་སྙན་ངག་གི་ཚིག་ལ་རྒྱན་གྱིས་སྤྲས་དགོས་པར་མ་ཟད།
དོན་ལ་ཡང་རྒྱན་གྱིས་སྤྲས་ཏེ་རོ་ཉམས་སྦྱིན་དགོས་པ་བསྟན་ཡོད།
（5) ཤིན་ཏུ་གཞོན་པ།
ཀ ལྷོ་བའི་ལུགས།
རྩུབ་མིན་ཡི་གེ་མང་བ་ནི། །
ཤིན་ཏུ་གཞོན་པ་ཉིད་དུ་འདོད། །
ཅེས་དཔལ་ལྡན་དཎྜིས་གསུངས་པ་གོ་སླའོ། །གོ་དོན་གྱི་དཔེར་བརྗོད་ལ་
དབྱངས་ཅན་དགའ་བློས།
དབྱིག་འཛིན་དགའ་མ་མཆོག་གི་ལྟེ་བ་རུ། །
འདོད་འཇོའི་རྐང་འཐུང་ལོ་འདབ་གོས་གྱོན་ཅིང་། །
སྨིན་ལེགས་གསར་བའི་མགོ་ལྕོག་ལྡེམ་པའི་རྩེར། །
དཔྱིད་ཀྱི་ཕོ་ཉ་མྱོས་པའི་གླུ་དབྱངས་ལེན། །
ཞེས་གསུངས་པ་ལྟ་བུའོ། །



ལེའུ་དང་པོ། རྩོམ་གཤིས།
ཁ། ཤར་བའི་ལུགས།
འཇམ་མིན་ཡི་གེ་མང་བ་ནི། །
ཤིན་ཏུ་གཞོན་པ་ཉིད་དུ་འདོད། །
ཅེས་ལྷོ་ཕྱོགས་པའི་ལྡོག་ཟླ་བཞག་པས་ཆོག གོ་དོན་གྱི་དཔེར་བརྗོད་ལ་
དུང་དཀར་བློ་བཟང་འཕྲིན་ལས་ཀྱིས།
ཆར་སྤྲིན་ལང་ལོང་འཁྲིགས་པའི་མཁའ་དབྱིངས་ཁྲོད། །
ཁྲག་ཁྲིག་གློག་འོད་འཁྱུག་པའི་རྩེ་དགའ་དང་། །
ལྷན་ཅིག་སྒྲ་བརྒྱ་སྒྲོགས་པས་རྨ་བྱའི་ཚོགས། །
སྒྲོ་གདུགས་ཟླུམ་པོར་བསྒྲེང་ཞིང་གར་སྟབས་བསྒྱུར། །
ཅེས་གསུངས་པ་ལྟ་བུའོ། །
(6)དོན་གསལ།
༡ ཀ ཤར་ལྷོ་གཉིས་ཀས་ཐུན་མོང་དུ་འདོད་པའི་དོན་གསལ།
དོན་གསལ་དོན་བརྟག་མི་དགོས་ཉིད། །
ཅེས་དཔལ་ལྡན་དཎྜིས་གསུངས་པ་གོ་སླའོ། །གོ་དོན་གྱི་དཔེར་བརྗོད་ལ་
དབྱངས་ཅན་དགའ་བློས།
13



ལེའུ་དང་པོ། རྩོམ་གཤིས།
མཚར་སྡུག་ལང་ཚོའི་དཔལ་འཛིན་སཱི་ཏཱ་ནི། །
ལང་ཀའི་བདག་པོ་འདོད་མྱོས་ཀྱིས་བཀུག་ཚེ། །
དཔའ་རྩལ་མངའ་བའི་འཕོང་སྐྱེན་རཱ་མ་ཎས། །
རྣོ་ངར་སྒྲོ་ལྡན་གཅིག་གིས་མཐོ་རིས་བསྒྲལ། །
ཞེས་གསུངས་པ་ལྟ་བུའོ། །
ཁ་ ཤར་བ་འགའ་ཞིག་གི་ལུགས།
བརྗོད་བྱའི་དོན་གང་བདེ་བླག་ཏུ། །
རྟོགས་པའི་སྐལ་བཟང་མི་ལྡན་ཞིང་། །
སྒྲ་ཡི་ཚུལ་ལུགས་ལས་འགོངས་པ། །
ཤར་བ་འགའ་ཡི་འདོད་པ་ཡིན། །
ཞེས་བརྗོད་པ་གོ་སླའོ། །གོ་དོན་གྱི་དཔེར་བརྗོད་ལ་དབྱངས་ཅན་དགའ་བློས། །
རྒྱ་ཆེན་ནོར་གྱི་མཛོད་ལ་དབང་བསྒྱུར་པའི། །
འདོད་སྲེད་ཆང་གིས་མྱོས་པའི་རྭ་བ་ཎ། །
ཕུན་ཚོགས་སྟོབས་འབྱོར་དཔལ་གྱིས་དྲེགས་ན་ཡང་། །
གཡུལ་ངོ་མཚོན་ཆའི་ལམ་ནས་མཐོ་རིས་བགྲོད། །
ཅེས་གསུངས་པ་ལྟ་བུའོ། །
14



ལེའུ་དང་པོ། རྩོམ་གཤིས།
（7)རྒྱ་ཆེ་བ། །
ཀ ལྷོ་བའི་ལུགས།
ཚིག་འགའ་ཞིག་བརྗོད་པའི་ནུས་སྟོབས་ཀྱིས་དངོས་སུ་མ་བརྗོད་པའི་ཆོས་
དག་ཤུགས་ནས་རྟོགས་པར་འགྱུར་བའི་བརྗོད་སྟངས་ལ་རྒྱ་ཆེ་བའི་ཡོན་ཏན་ཞེས་
ལྷོ་བས་བཞེད་དོ། །འདི་ནི་ཡོན་ཏན་གལ་ཆེན་ཞིག་ཡིན་ཕྱིར། སློབ་དཔོན་
དཎྜིས“གང་དུ་འགའ་ཞིག་བརྗོད་པ་ལ། །ཁྱད་འཕགས་ལྡན་པའི་ཡོན་ཏན་
རྟོགས། །དེ་ནི་རྒྱ་ཆེར་བརྗོད་དེ་དེས། །སྙན་ངག་ལམ་ཀུན་མགོན་དང་བཅས། །”
ཞེས་བསྔགས་བརྗོད་དང་བཅས་ཏེ་གོ་དོན་གསུངས་ཡོད། གོ་དོན་གྱི་དཔེར་
བརྗོད་ལ་རྒྱལ་དབང་ལྔ་པས། །
ཤོང་དཔང་རིག་བྱེད་མཁས་པའི་རྣམ་ཐར་དྲི། །
སྔོན་བྱུང་ལོ་རྒྱུས་མ་ལ་ཡ་རླུང་གིས། །
དྲངས་པས་དད་པའི་སྤུ་ལོང་གཡོས་པ་ན། །
འདྲེན་པ་གཞན་ལ་གུས་པའི་རེ་བ་ལྷོད། །
ཅེས་གསུངས་པ་ལྟ་བུའོ། །
ཁ། ཤར་བ་འགའ་ཞིག་གི་ལུགས།
ཚིག་སྦྱོར་གང་དུ་བསྔགས་པར་འོས་པའི་ཁྱད་པར་གྱི་ཆོས་རྒྱ་ཆེན་པོ་ཞིག་
ལྡན་པར་བྱས་པ་ནི་ཤར་བ་འགའ་ཞིག་གིས་འདོད་པའི་རྒྱ་ཆེ་བའི་ཡོན་ཏན་ཡིན་
ནོ། །གོ་དོན་གྱི་དཔེར་བརྗོད་ལ་བོད་མཁས་པས།
15



ལེའུ་དང་པོ། རྩོམ་གཤིས།
མེ་ཏོག་འཁྲི་ཤིང་གིས་གང་སྐྱེད་ཚལ་དུ། །
རིན་ཆེན་གདུབ་ཀོར་འཁྲོལ་བའི་མཛེས་མ་ཞིག །
རྣམ་བཀྲ་ནོར་བུའི་སྐུ་རགས་ལས་དཔྱངས་པའི། །
གསེར་གྱི་དྲིལ་ཆུང་སྙན་པའི་ཅ་ཅོ་སྒྲོགས། །
ཞེས་གསུངས་པ་ལྟ་བུའོ། །
（8)བརྗིད་པ།
དང་པོ། ཤར་ལྷོ་གཉིས་ཀས་ཐུན་མོང་དུ་འདོད་པའི་བརྗིད་པའི་གོ་དོན་
དང་དེའི་འཇུག་ཡུལ།
བརྗིད་པ་ཚིག་སྡུད་མང་པོ་ཉིད། །
འདི་ནི་ལྷུག་པ་དག་གི་གསོས། །
ཚིགས་བཅད་ལ་ཡང་ལྷོ་ཕྱོགས་པ། །
མིན་པ་འདི་ཉིད་གཅིག་པུ་བཞེད། །
ཅེས་དཔལ་ལྡན་དཎྜིས་གསུངས་ཤིང་། དེའི་གོ་དོན་ནི་ཚིག་སྦྱོར་གང་ལ་ཚིག་སྡུད་
མང་དུ་བྱས་ན་བརྗིད་པའི་ཉམས་ཐོན་པ་ཡིན་ལ། བརྗིད་ཉམས་འདི་ནི་ཚིག་ལྷུག་
གི་གསོས་ཡིན་པར་ཐུན་མོང་གིས་འདོད་ལ། ཚིགས་བཅད་ལ་ཡང་ལྷོ་ཕྱོགས་པ་
མིན་པ་སྟེ་ཤར་ཕྱོགས་པས་ཚིག་སྡུད་ལས་བྱུང་བའི་བརྗིད་ཉམས་འདི་གཅིག་པུ་་
གལ་ཆེར་བཞེད་དོ་ཞེས་པའོ། །
16



ལེའུ་དང་པོ། རྩོམ་གཤིས།
གཉིས་པ། ཤར་ལྷོ་གཉིས་ཀས་བྱེ་བྲག་ཏུ་འདོད་པའི་བརྗིད་པ་སོ་སོར་
སྟོན་པ། །
ཀ ལྷོ་བའི་ལུགས།
ཚིག་སྡུད་མང་བའི་རྨང་གཞིའི་སྟེང་། ཡི་གེ་ལྕི་བ་དང་ཡང་བའི་གྲངས་
མཉམ་པ་དང་། རྗོད་བྱེད་ཀྱི་ཚིག་དང་བརྗོད་བྱའི་དོན་གསལ་ཞིང་ཉམས་དང་
ལྡན་པ་ལ་ལྷོ་བས་བརྗིད་པའི་ཡོན་ཏན་དུ་འདོད། གོ་དོན་གྱི་དཔེར་བརྗོད་ལ་ཞྭ་
དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
བསིལ་ཟེར་འོད་ཀྱི་དྲ་བ་ཀུན་ཏུ། །
འགྱེད་ལ་ཟླ་མཚུངས་ངག་གི་ལྷ་མཆོག །
ཀྱེ་མ་རྟག་ཏུ་ཕོངས་པ་བདག་ལ། །
མ་མ་ཇི་བཞིན་བརྩེ་བ་ལྷུར་མཛོད། །
ཅེས་གསུངས་པ་ལྟ་བུའོ། །
。 ཁ། ཤར་བའི་ལུགས།
ཚིག་སྡུད་མང་བའི་རྨང་གཞིའི་སྟེང་། ཡི་གེ་ལྕི་བ་དང་ཡང་བ་རྣམས་མང་
བ་དང་ཉུང་བ་ཉིད་སྤེལ་བའི་སྒོ་ནས་མང་ཉུང་ཆ་མི་མཉམ་པར་མཐོ་དམའི་རྣམ་
པ་ཅན་དུ་བཏང་བ་ཞིག་ལ་ཤར་བས་བརྗིད་པའི་ཡོན་ཏན་དུ་འདོད། གོ་དོན་གྱི་
དཔེར་བརྗོད་ལ་བོད་མཁས་པས།



ལེའུ་དང་པོ། རྩོམ་གཤིས།
མཛེས་མ་བཞིན་གྱི་ཟླ་རྒྱས་མཚར་བ། །
ག་བུར་ཟེར་ཕྲེང་ཀུ་མུད་ལ་བཞིན། །
འཛུམ་དཀར་ཕ་རོལ་བ་དེར་སྤྲོས་ན། །
ཡིད་ལ་ཀུན་དགའ་ཅི་ཕྱིར་མི་དགོད། །
ཅེས་གསུངས་པ་ལྟ་བུའོ། ། ༥ ་
(9)མཛེས་པ།།
ཀ ལྷོ་བའི་ལུགས།
བརྗོད་བྱའི་དོན་གང་འཇིག་རྟེན་ལ་གྲགས་པའི་མཚམས་ལས་མ་འདས་་་
པར་དོན་དངོས་དང་མཐུན་པར་མཛེས་པར་བརྗོད་པ་ལ་ལྷོ་བས་མཛེས་པའི་ཡོན་
ཏན་དུ་ངོས་འཛིན། གོ་དོན་གྱི་དཔེར་བརྗོད་ལ་བོད་མཁས་པས།
ཟུང་འཇུག་རྟོགས་པའི་གར་མཁན་མི་ལ་རྗེ། །
རས་དཀར་བླ་གོས་བརྐྱངས་པའི་འཕུར་ལྡིང་གིས། །
ལན་མང་གཤེགས་ནས་ཤིས་པ་སྒྲུབ་པའི་མཁའ། །
འཆི་མེད་ལམ་ཆེན་ཞེས་བརྗོད་དོན་དང་ལྡན། །
ཞེས་གསུངས་པ་ལྟ་བུའོ། །
ཁ། ཤར་བའི་ལུགས།
འཇིག་རྟེན་གྱི་གྲགས་པའི་མཚམས་ལས་ཆེས་རིང་དུ་བརྒལ་ཞིང་། བློ་ཡུལ་
18



--
-
-
-
ལེའུ་དང་པོ། རྩོམ་གཤིས།
དུ་མི་ཤོང་བ་བཞིན་བརྗོད་པར་འདོད་པའི་བློས་བརྗོད་བྱའི་དོན་གང་ཤིན་ཏུ་་་
འུད་ཆེ་བའི་ངག་གིས་བརྗོད་པ་ལ་ཤར་བས་མཛེས་པའི་ཡོན་ཏན་དུ་ངོས་འཛིན།
གོ་དོན་གྱི་དཔེར་བརྗོད་ལ་བོད་མཁས་པས།
རས་དཀར་འདབ་མ་རབ་བསྐྱོད་མཐུ་ཆེན་གྱིས། །
ལན་ཅིག་མིན་པར་གཤེགས་ཤུལ་བྷོ་ཊའི་མཁའ། །
དག་པའི་སྣང་བ་རབ་འབྱམས་འོག་མིན་ཞིང་། །
སྟུག་པོ་བཀོད་པའི་ཡོན་ཏན་ལས་ཀྱང་བརྒལ། །
ཞེས་གསུངས་པ་ལྟ་བུའོ། །
མཛེས་པའི་ཡོན་ཏན་གྱི་སྐབས་འདིར། སློབ་དཔོན་དཎྜིས་གཏམ་དང་
བསྔགས་པར་སྦྱར་བའི་དཔེར་བརྗོད་གཉིས་རེ་མཛད་འདུག་མོད། འདིར་དེ་
འདྲའི་དབྱེ་བ་ཕྱེ་མེད།
(10)ཏིང་ངེ་འཛིན།
གཞན་གྱི་ཆོས་དེ་གཞན་དག་ལ། །
འཇིག་རྟེན་ལུགས་ཀྱི་རྗེས་འབྲངས་ནས། །
ཆོས་དང་ཆོས་ཅན་ཕན་ཚུན་དུ། །
ཡང་དག་སྦྱོར་བ་ཏིང་འཛིན་རྒྱན། །
ཞེས་པ་འདི་ནི་ཏིང་ངེ་འཛིན་གྱི་ཡོན་ཏན་གྱི་གོ་དོན་ཡིན་ལ། ཡོན་ཏན་འདི་ནི་
19



ལེའུ་དང་པོ། རྩོམ་གཤིས།
ཤར་ལྷོ་གཉིས་ཀས་ཐུན་མོང་དུ་འདོད་པའི་ཡོན་ཏན་ཞིག་ཡིན། འདིའི་དབྱེ་བ་ལ་
ཆོས་སྤྱི་ཙམ་བཀོད་པ་དང་། གཅིག་ཙམ་བཀོད་པ། དུ་མ་བཀོད་པ་བཅས་གསུམ་
ཡོད་པ་ལས་དང་པོ་ཤེས་ན་འཐུས། དེའི་གོ་དོན་གྱི་དཔེར་བརྗོད་ལ་བོད་མཁས་
པས།
གྲང་རེག་རྣམ་པར་རྒྱས་པ་མཚན་དུས་ཀྱི། །
མུན་པ་འཐུང་བ་ཆུ་སྐྱེས་ལོང་བའི་ཁྱུ། །
གཅིག་པུར་མི་སྐྱོ་སྣང་བྱེད་བདག་པོས་མིག །
འོད་ཟེར་སྟོང་གི་ཐུར་མས་འབྱེད་ལ་ཞུགས། །
ཞེས་གསུངས་པ་ལྟ་བུའོ། །
ཡོན་ཏན་འདི་ནི་ཆེས་མཆོག་ཏུ་གྱུར་པའི་ཡོན་ཏན་ཞིག་ཡིན་པར་སློབ་་་
དཔོན་དཎྜིས། ཏིང་འཛིན་ཞེས་པའི་ཡོན་ཏན་གང་། །འདི་ནི་སྙན་ངག་བདོག་
ཀུན་ཏེ། །སྙན་ངག་མཁན་པོ་དོན་མཐུན་གྱི། །ཚོགས་ཀྱང་འདི་ཡི་རྗེས་སུ་
འབྲངས། །ཞེས་གསུངས་ཡོད།



དོན་ཚན་དང་པོ། རང་བཞིན་བརྗོད་པའི་རྒྱན།
ལེའུ་གཉིས་པ། དོན་རྒྱན།
བརྗོད་བྱ་ལ་ཉམས་འདོན་པའི་ཐབས་སུ་གྱུར་པའི་དོན་རྒྱན་འདི་ལ་སློབ་
དཔོན་དཎྜིས“རང་བཞིན་བརྗོད་དང་དཔེ་དང་ནི། །གཟུགས་ཅན་གསལ་བྱེད་
བསྐོར་བ་དང་། །འགོག་དང་དོན་གཞན་བཀོད་པ་དང་། །ལྡོག་པ་ཅན་དང་སྲིད་
པ་ཅན། །བསྡུས་དང་ཕུལ་བྱུང་རབ་བཏགས་དང་། །རྒྱུ་དང་ཕྲ་མོ་ཆ་དང་རིམ། །
དགའ་དང་ཉམས་ལྡན་གཟི་བརྗིད་ཅན། །རྣམ་གྲངས་བརྗོད་དང་ཀུན་ཏུ་ཕན། །
རྒྱ་ཆེ་བསྙོན་དོར་སྦྱར་བ་དང་། །ཁྱད་པར་མཚུངས་པར་སྦྱོར་བ་དང་། །འགལ་
དང་སྐབས་མིན་བསྟོད་པ་དང་། །ཟོལ་བསྟོད་ངེས་པར་བསྟན་པ་དང་། །ལྷན་
ཅིག་བརྗོད་དང་ཡོངས་བརྗེས་ཤིས། །རབ་སྤེལ་དེ་ནས་དགོངས་པ་ཅན། །འདི་
དག་ཚིག་རྣམས་དག་གི་ནི། །རྒྱུན་དུ་སྔོན་གྱི་མཁས་པས་བསྟན། །”ཞེས་ནང་
གསེས་སོ་ལྔ་བསྟན་ཡོད། གཤམ་ནས་ང་ཚོས་ལྡོག་པ་ཅན་དང་དགའ་བའི་རྒྱན།
གཟི་བརྗིད་ཅན། རྒྱ་ཆེ་བའི་རྒྱན། མཚུངས་སྦྱོར་གྱི་རྒྱན་བཅས་ཞོར་ཤེས་སུ་
བཞག་ནས་གཞན་རྣམས་ཀྱི་གཙོ་གནད་དག་རེ་རེ་བཞིན་བཤད་པར་བྱའོ། །



ལེའུ་གཉིས་པ། དོན་རྒྱན།
དོན་ཚན་དང་པོ། རང་བཞིན་བརྗོད་པའི་རྒྱན།
1. རང་བཞིན་བརྗོད་པའི་རྒྱན་གྱི་གོ་དོན་བཤད་པ།
དངོས་པོའི་རང་བཞིན་དྲང་བརྗོད་ནི། །
རང་བཞིན་ཚིག་ཡིན་དེ་ལ་ནི། །
ཚིག་དོན་རོ་ཉམས་ལྡན་བྱས་ན། །
རང་བཞིན་བརྗོད་པའི་རྒྱན་དུ་འགྱུར། །
ཞེས་པ་བཞིན་གང་བརྗོད་པར་འདོད་པའི་དངོས་པོ་དེའི་རང་བཞིན་དྲང་མོར་་་
བརྗོད་པ་ནི་རང་བཞིན་བརྗོད་པའི་ཚིག་ཡིན་ལ། ཚིག་དེ་ལ་སྒྱུ་རྩལ་གྱིས་ལས་
སྣོན་བྱས་ཏེ་ཚིག་གི་རོ་ཉམས་རྨད་དུ་བྱུང་བ་དང་དོན་གྱི་རོ་ཉམས་ཕུན་སུམ་་་་་
ཚོགས་པར་བཏང་བ་དེ་ལ་རང་བཞིན་བརྗོད་པའི་རྒྱན་ཟེར། རང་བཞིན་བརྗོད་
པའི་ཚིག་དང་རྒྱན་གཉིས་ཀྱི་ཁྱད་པར་ནི་སྒྱུ་རྩལ་གྱིས་ལས་སྣོན་བྱས་མ་བྱས་ཀྱི་་་
ཁྱད་པར་རམ། ཡིད་འཕྲོག་མི་འཕྲོག རྣར་སྙན་མི་སྙན་གྱི་ཁྱད་པར་རོ། །དཔེར་
ན། “རང་ཡུལ་ལུང་བའི་ནང་ལ་ཤོག”ཅེས་པ་ལྟ་བུ་ནི་རང་བཞིན་བརྗོད་པའི་
ཚིག་ཡིན་ལ། “རླུང་ནག་འཚུབ་མ་དང་བཅས་གནས་འདིར་བྱོན”ཞེས་པ་ལྟ་བུ་
22



དོན་ཚན་དང་པོ། རང་བཞིན་བརྗོད་པའི་རྒྱུན། །
ནི་རང་བཞིན་བརྗོད་པའི་རྒྱན་ཡིན། དེ་བཞིན་དུ“ ཀ་ཆུ་དང་ནག་ཆུའི་བར་ན་
གནས་པའི་བོད་ཡུལ་འདིར་ང་རྒྱལ་ཅན་གྱི་སྐྱེ་བོ་མང་ཡང་། དོན་དང་ལྡན་པའི་
ང་རྒྱལ་ནི་ཐ་སྙད་པའི་ང་རྒྱལ་ཡིན་ནོ། །”ཞེས་པ་ལྟ་བུ་ནི་རང་བཞིན་བརྗོད་པའི་
ཚིག་ཡིན་ལ། “ཀ་ཆུ་ཡན་ཆད་ནག་ཆུ་མན་ཆད་ནས། །ཁ་ཚིག་མཐོ་བའི་སྐྱེ་བོ་
མང་ན་ཡང་། །ག་ལེར་བསམ་ན་རང་རེ་ཐ་སྙད་པའི། །ང་རྒྱལ་དེ་ནི་དོན་གྱི་ང་
རྒྱལ་ཡིན། །”(དགེ་ཆོས)ཞེས་པ་ལྟ་བུ་ནི་རང་བཞིན་བརྗོད་པའི་རྒྱན་ཡིན། །
རང་བཞིན་བརྗོད་པའི་རྒྱན་འདིར་དྲང་བོའི་རྒྱན་དང་རིགས་ཀྱི་རྒྱན་ཡང་
ཟེར་བ་ལས་སྔ་མ་ནི་གོ་སླ་ལ། ཕྱི་མ་ནི་ནང་གསེས་རིགས་དང་བྱ་བ། ཡོན་ཏན།
རྫས་བཅས་ལ་སྦྱར་ན་འགྲེལ་བདེ་པོ་ཞིག་ཡོང་དཀའ་བས། འདི་ལྟར་བཞེད་
མཁན་གྱི་རྗེས་འབྲངས་ན་མགོ་འཐོམ་པར་འགྱུར་བ་ལས་ཕན་པ་ནི་མེད་སྙམ།
རང་བཞིན་བརྗོད་པའི་རྒྱན་འདི་དོན་རྒྱན་སོ་ལྔའི་ནང་གསེས་དང་པོ་རུ་
བཞག་དོན་ནི། 《སྙན་ངག་མེ་ལོང》ལས། རང་བཞིན་བརྗོད་དང་འཁྱོག་བརྗོད་
ཅེས། །ངག་གི་རང་བཞིན་ཐ་དད་གཉིས། །འཁྱོག་པོར་བརྗོད་པ་ཐམས་ཅད་ལ། །
ཕལ་ཆེར་སྦྱར་བས་དཔལ་རྒྱས་བྱེད། །ཅེས་ངག་གི་རང་བཞིན་ལ་དྲང་བརྗོད་དང་
འཁྱོག་བརྗོད་གཉིས་སུ་ཕྱེ་སྟེ་རང་བཞིན་བརྗོད་པའི་རྒྱན་ནི་རིགས་ཆེན་པོ་ཞིག་་
ཡིན་པ་བསྟན་ཞིང་། ཡང་གཞུང་དེ་ཉིད་ལས། རིགས་དང་བྱ་བ་ཡོན་ཏན་རྫས། །
རང་བཞིན་བརྗོད་པ་འདི་འདྲ་འདི། །བསྟན་བཅོས་རྣམས་ལ་རྒྱལ་སྲིད་ཉིད། །
སྙན་ངག་རྣམས་ལའང་འདི་དག་འདོད། །ཅེས་རང་བཞིན་བརྗོད་པའི་རྒྱན་གྱི་
གལ་ཆེ་བའི་ཚུལ་བསྟན་ཡོད་པ་སོགས་ལས་ཤེས་ནུས་སོ། །



ལེའུ་གཉིས་པ། དོན་རྒྱན།
2. རང་བཞིན་བརྗོད་པའི་རྒྱུན་གྱི་དབྱེ་བ་བཤད་པ། །
དབྱེ་བ་རིགས་དང་བྱ་བ་དང་། །
ཡོན་ཏན་རྫས་དང་བཞི་རུ་འདོད། །
ཅེས་པ་བཞིན་རྒྱན་འདི་ལ་རིགས་རང་བཞིན་བརྗོད་པའི་རྒྱན་སོགས་ནང་གསེས་
བཞི་ཡོད་ལ། འདི་དག་ནི“བསྟན་བཅོས་རྣམས་ལ་རྒྱལ་སྲིད་ཉིད”ཅེས་པ་ལྟར་
རྒྱན་ཧ་ཅང་གཙོ་བོའམ་རྒྱན་དམ་པར་འདོད་དོ། །
3. རང་བཞིན་བརྗོད་པའི་རྒྱུན་སོ་སོའི་ངོས་འཛིན་བཤད་པ།
(1)རིགས་རང་བཞིན་བརྗོད་པའི་རྒྱན།
རིགས་སྤྱིའི་ཆོས་རྣམས་དྲང་བརྗོད་ནི། །
རིགས་ཀྱི་རང་བཞིན་བརྗོད་པའི་རྒྱན། །
ཞེས་པ་བཞིན་ཁྱད་ཆོས་དང་བཅས་པའི་རིགས་བརྗོད་པའི་ཚིག་སྦྱོར་སྙན་་་་་་་
འཇེབས་ལྡན་པ་ཞིག་གིས་ཁྱད་ཆོས་དེ་ལྡན་གྱི་རིགས་ཅན་ཡོངས་གསལ་བར་བྱེད་
པ་ཞིག་གོ །
དེའི་མཚན་གཞི་དཔེར་བརྗོད་ལ་རྩ་བ(《 སྙན་ངག་མེ་ལོང》)ལས།
མཆུ་ནི་དམར་ཞིང་གུག་པ་དང་། །
གཤོག་པ་ལྗང་ཞིང་མཉེན་པ་དང་། །



དོན་ཚན་དང་པོ། རང་བཞིན་བརྗོད་པའི་རྒྱན།
མགྲིན་པ་ཁ་དོག་གསུམ་ཕྲེང་ཅན། །
ནེ་ཙོ་འདི་དག་ཚིག་འཇམ་ལྡན། །
ཞེས་གསུངས་པ་སྟེ། གང་གི་མཆུ་ནི་ཁ་དོག་དམར་ཞིང་དབྱིབས་གུག་པ་དང་། །
གཤོག་པ་ནི་ཁ་དོག་ལྗང་ཞིང་རེག་བྱ་མཉེན་པ་དང་། མགྲིན་པ་ནི་དཀར་སྔོ་
དམར་བའི་ཁ་དོག་གསུམ་གྱི་ཕྲེང་བ་ཅན་ནེ་ཙོ་འདི་དག་ཚིག་སྟེ་སྒྲ་འཇམ་པོར་་་
སྒྲོག་པའི་ཡོན་ཏན་དང་ལྡན་ནོ་ཞེས་པའོ། །འདི་ལས་རིགས་བརྗོད་པའི་ཚིག་ནི་
ནེ་ཙོ་ཞེས་པ་དང་། དེའི་ཁྱད་ཆོས་ནི་མཆུ་དམར་ཞིང་གུག་པ་དང་། གཤོག་པ་
ལྗང་ཞིང་མཉེན་པ། མགྲིན་པ་ཁ་དོག་གསུམ་གྱི་ཕྲེང་བ་ཅན། ཚིག་འཇམ་པོར་སྨྲ་
བ་བཅས་སོ། །ཤོ་ལོ་ཀ་འདིས་ཁྱད་ཆོས་འདི་དག་དང་ལྡན་པའི་ནེ་ཙོ་ཡོངས་སུ་
རྫོགས་པ་གསལ་བར་བྱེད་ཐུབ་པ་ཡིན་ནོ། །སྐབས་འདིའི“ཚིག་འཇམ་ལྡན”ཞེས་
པའི“ཚིག”ལ་ཀརྨ་ཚེ་དབང་དཔལ་འབར་ཚང་གིས《 བསྟན་བཅོས་སྙན་ངག་མེ་
ལོང་གི་འགྲེལ་བཤད་སྔོན་མེད་བུ་རམ་ཤིང་གི་ལྗོན་པ》ལས“ལེའུ་དང་པོའི་སྙན་
པའི་ཉམས་ལྡན་ཚིག་དང་ནི། སྒྲའི་ལུགས་རྣམ་དབྱེའི་མཐའ་ཅན་གྱི་ཚིག་དང་།
མངོན་པའི་ལུགས་མིང་འདུས་པས་ཚིག་གྲུབ་པ་དེ་མ་ཡིན་ནོ། །འོ་ན་གང་ཞེ་ན་
སློབ་དཔོན་རཏྣ་བྷིས་ཚིག་ནི་སྒྲའོ་ཞེས་གསུངས་པ་དེ་ཡིན་པའི་ཕྱིར་རོ། ”ཞེས་
གསུངས་པ་འདི་ཞར་ལ་ཤེས་པར་བྱའོ། །གོ་དོན་གྱི་དཔེར་བརྗོད་ལ་དངུལ་ཆུ་
དྷརྨ་བྷ་དྲས།
ཕྱི་ནང་རིག་པའི་གནས་རྣམས་ཐུགས་སུ་ཆུད། །
25



ལེའུ་གཉིས་པ། དོན་རྒྱུན།
སྡོམ་གསུམ་བསླབ་བྱར་ཉེས་ལྟུང་དྲི་མས་དག །
ཕྲ་རགས་མཛད་པ་བསྟན་དང་འགྲོ་ཕན་ཅན། །
མཚན་ལྡན་བླ་མའི་ཚོགས་རྣམས་སྤྱི་བོས་མཆོད། །
ཅེས་གསུངས་པ་དང་། ཚེ་ཏན་ཞབས་དྲུང་གིས།
འཁོར་ལོའི་ལྷུ་ལག་ཕྲ་རགས་མ་ཚང་མེད། །
རྣོ་ལྕགས་ཐ་གུ་ལེབ་མོའི་འཁོར་ཤུགས་ཅན། །
ཉིན་མཚན་དུས་ཚོད་གསལ་བྱེད་མདེའུ་རྩེ་རྣོ། །
མཁྲིག་མའི་དུས་རྟོགས་འདི་དག་ཀྱེ་མ་མཚར། །
ཞེས་གསུངས་པ་ལྟ་བུའོ། །
(2)བྱ་བ་རང་བཞིན་བརྗོད་པའི་རྒྱན།
དྲང་བོའི་ངག་གིས་བྱ་བ་སྟོན། །
བྱ་བ་རང་བཞིན་བརྗོད་པའི་རྒྱན། །
ཞེས་པ་བཞིན་བྱེད་པ་པོ་གང་རུང་ཞིག་གིས་བྱས་པའི་བྱ་བ་རྣམས་གཙོར་སྟོན་་་་་
པར་བྱེད་པའི་ཉམས་དང་ལྡན་པའི་ངག་ཅིག་ལ་བྱ་བ་རང་བཞིན་བརྗོད་པའི་་་
རྒྱན་ཞེས་བྱའོ། །
དེའི་མཚན་གཞི་དཔེར་བརྗོད་ལ་རྩ་བ་ལས།
26



ལག
ས
-
-
--
-
དོན་ཚན་དང་པོ། རང་བཞིན་བརྗོད་པའི་རྒྱན།
མགྲིན་པའི་ནང་ནས་སྙན་སྒྲོགས་ཤིང་། །
མིག་ནི་ཀུན་ཏུ་འཁྲུལ་བ་ཡི། །
ཕུག་རོན་རྩེ་འདོད་དགའ་མ་ལ། །
ཡོངས་སུ་བསྐོར་ནས་མཆུ་དག་སྦྱོར། །
ཞེས་གསུངས་པ་སྟེ། ཕུག་རོན་གྱིས་སྒྲོག་འཁྲུལ་བསྐོར་སྦྱོར་གྱི་བྱ་བ་བྱས་པ་གཙོར་
སྟོན་པ་སྟེ། མགྲིན་པའི་ནང་ནས་གསལ་ལ་མི་གསལ་བའི་སྒྲ་སྙན་པོ་ཞིག་བསྟུད་
མར་སྒྲོགས་ཤིང་། ཆགས་པས་མྱོས་པའི་མིག་ཟུང་ནི་ཕུག་རོན་མོའི་སྟེང་དུ་ཀུན་
ཏུ་འཁྲུལ་བ་སྟེ་འཁོར་བའི་ཕུག་རོན་གྱིས་ནི་ཡང་ཡང་རྩེ་བར་འདོད་པའི་དགའ་
མ་སྟེ་ཕུག་རོན་མོ་ལ་ཡོངས་སུ་བསྐོར་ནས་ཞིམ་པོའི་མཆུ་དག་སྦྱོར་བཞིན་ཡོད་་་་
ཅེས་པའོ། །འདི་ལས་བྱེད་པ་པོ་ཕུག་རོན་གྱིས་བྱས་པའི་སྒྲོག་འཁྲུལ་བསྐོར་སྦྱོར་
གྱི་བྱ་བ་རྣམས་སྣང་བརྙན་ལྡན་ལ་གསོན་ཉམས་དོད་པོའི་ངང་ནས་ཀློག་པ་པོའི་
སྤྱན་སྔར་བཤམས་ཡོད། དེའི་ཕྱིར། ཤོ་ལོ་ཀ་འདི་ཡི་རྒྱན་ནི་རིགས་སོགས་གཞན་
གསུམ་པོ་གང་ཡང་མ་ཡིན་པར་བྱ་བ་རང་བཞིན་བརྗོད་པའི་རྒྱན་དུ་སོང་བ་ཡིན་
ནོ། །གོ་དོན་གྱི་དཔེར་བརྗོད་ལ་དཔང་ལོ་ཙཱ་པ་བློ་གྲོས་བརྟན་པས།
གྲངས་མེད་གསུམ་དུ་ཚོགས་བསགས་སྒྲིབ་པ་སྦྱངས། །
རྡོ་རྗེ་གདན་གྱི་བྱང་ཆུབ་ཤིང་དྲུང་དུ། །
མངོན་སངས་རྒྱས་རྣམས་གདུལ་བྱ་འདུལ་བའི་ཕྱིར། །



ལེའུ་གཉིས་པ། དོན་རྒྱན།
འཇིག་རྟེན་ཁམས་འདིར་ཆོས་ཀྱི་འཁོར་ལོ་བསྐོར། །
ཞེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས།
ཡིད་འོང་བཞིན་རས་འཛུམ་པའི་མདངས་ཕྱུང་ཞིང་། །
ལྡེམ་ལྡེམ་སོར་མོའི་འདེགས་འཇོག་སྒྱུར་བ་ལས། །
སྙན་འཇེབས་རྒྱུད་མང་འཁྲོལ་མཁཾས་གར་མཁན་དེས། །
ཀུན་ཀྱང་མྱ་ངན་མེད་པའི་དཔལ་ལ་བཀོད། །
ཅེས་གསུངས་པ་ལྟ་བུའོ། །
（3)ཡོན་ཏན་རང་བཞིན་བརྗོད་པའི་རྒྱན།
ཡོན་ཏན་གཙོར་སྟོན་དྲང་བོའི་ངག །
ཡོན་ཏན་རང་བཞིན་བརྗོད་པའི་རྒྱན། །
ཞེས་པ་བཞིན་བརྗོད་འདོད་ཀྱི་ཁྱད་གཞི་གང་གི་ཡོན་ཏན་ནམ་ནུས་པ་གཙོ་
སྟོན་པའི་ངག་ཅིག་ལ་ཡོན་ཏན་རང་བཞིན་བརྗོད་པའི་རྒྱན་ཞེས་བྱའོ། །ཡོན་ཏན་
ཞེས་པ་འདི་ལ་དོན་དུ་མ་ཞིག་ཡོད་པ་ལས། སྐབས་འདིའི་ཡོན་ཏན་ནི་དངོས་
པོའི་ནུས་པ་ལ་གོ་དགོས་པ་རེད། དཔེར་ན། ཉི་འོད་ཕོག་པ་ལས་མེ་ཏོག་པད་མ་
ཁ་ཕྱེ་བ་ཞེས་པས་ཉི་འོད་ཕོག་པའི་ནུས་པ་བརྗོད་ཡོད་པ་དང་། ཚེར་མ་ཟུག་པ་
ལས་ན་ཟུག་བསྐྱེད་ཅེས་པས་ཚེར་མ་ཟུག་པའི་ནུས་པ་བརྗོད་ཡོད་པ་རེད།
.28



དོན་ཚན་དང་པོ། རང་བཞིན་བརྗོད་པའི་རྒྱན།
དེའི་མཚན་གཞི་དཔེར་བརྗོད་ལ་རྩ་བ་ལས།
དགའ་མ་ཡི་ནི་རེག་པ་འདིས། །
ལུས་ལ་སྤུ་ལོང་རྒྱས་པ་དང་། །
ཡིད་ནི་བདེ་བར་བྱེད་པ་དང་། །
མིག་དག་ཟུམ་པར་བྱེད་ཅིང་འཇུག །
ཅེས་གསུངས་པ་སྟེ། དགའ་མ་སྟེ་རང་ཉིད་དགའ་བའི་བུད་མེད་ལ་རེག་པའི་ཡོན་
ཏན་ནམ་ནུས་པ་ཡིས། རེག་པ་པོ་རང་ཉིད་ཀྱི་ལུས་ལ་ཆགས་པའི་སྤུ་ལོང་ལང་
ལོང་གཡོ་བ་དང་། ཡིད་ནི་ཚོར་བ་བདེ་བས་ཁྱབ་པར་བྱེད་པ་དང་། བདེ་བའི་
དབང་གིས་མིག་དག་ཟུམ་པར་བྱེད་པ་དང་ལྷན་ཅིག་རྩེ་དགའི་བྱ་བ་ལ་འཇུག་་་
པར་བྱེད་དོ་ཞེས་པའོ། །འདི་ལས་དགའ་མའི་རེག་བྱའི་ཡོན་ཏན་ཏེ་སྤུ་ལོང་རྒྱས་
པར་བྱེད་པ་སོགས་གཙོར་བཟུང་ནས་བསྟན་ཡོད་དོ། །གོ་དོན་གྱི་དཔེར་བརྗོད་ལ་
ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
མཁྱེན་པའི་གཏེར་གྱིས་ཉིན་བཞིན་གདམས་པའི་མཐུས།།
ཟབ་མོའི་གནས་ལ་སོམ་ཉི་གཏན་སྤངས་ཤིང་། །
རྒྱལ་བའི་དགོངས་པ་མཐའ་དག་མངོན་གྱུར་ཏེ། །
སྔོན་མེད་ལེགས་བཤད་སྤེལ་མཁས་བློ་བཟང་གྲགས། །
ཞེས་གསུངས་པ་དང་། ཚེ་ཏན་ཞབས་དྲུང་གིས།



ལེའུ་གཉིས་པ། དོན་རྒྱན།
ཞིམ་ངད་ལྡང་བའི་རྒུན་ཆང་བཏུང་བ་འདིས། །
ལུས་ཀྱི་འབྱུང་ཁམས་དགའ་བདེས་ཁྱབ་པ་དང་། །
ཀུན་རྟོག་ཡིད་དབང་དྲན་མེད་བཟི་འགྱུར་ཞིང་། །
རང་སྣང་སྐྱིད་པའི་ལབ་བརྡོལ་ཅི་ཡང་འབྱིན། །
ཞེས་གསུངས་པ་ལྟ་བུའོ། །
(4) རྫས་རང་བཞིན་བརྗོད་པའི་རྒྱན།
དམིགས་བསལ་རྟགས་མཚན་དྲང་བོར་བརྗོད། །
རྫས་ཀྱི་རང་བཞིན་བརྗོད་པའི་རྒྱན། །
ཞེས་པ་བཞིན་བརྗོད་འདོད་ཀྱི་ཁྱད་གཞི་གང་གི་རྫས་ཏེ་དམིགས་བསལ་གྱི་རྟགས་
མཚན་གཙོར་བཟུང་སྟེ་སྟོན་པ་ལ་རྫས་རང་བཞིན་བརྗོད་པའི་རྒྱན་ཞེས་བྱའོ། །
སྐབས་འདིའི་རྗེས་ནི་ཁྱད་གཞི་གང་ལ་ལྡན་པའི་དམིགས་བསལ་གྱི་རྟགས་མཚན་
ལ་གོ་དགོས་པ་ལས་དཀོར་ནོར་རྫས་གསུམ་དོན་གཅིག་ཅེས་པའི་རྫས་དང་རྫས་་
རགས་པ་སོགས་ལ་གོ་མི་རུང་།
དེའི་མཚན་གཞི་དཔེར་བརྗོད་ལ་རྩ་བ་ལས།
མགྲིན་སྔོན་ལག་ན་ཐོད་པ་ནི། །
གནས་པ་ཟླ་བའི་ཅོད་པན་དང༌། །



དོན་ཚན་དང་པོ། རང་བཞིན་བརྗོད་པའི་རྒྱན།
སྣུམ་ཞིང་དམར་བའི་རལ་བ་ཅན། །
ཁྱུ་མཆོག་རྒྱལ་མཚན་གསལ་བར་གྱུར། །
ཅེས་གསུངས་པ་སྟེ། གང་གི་མགྲིན་པ་ནི་དུག་ནག་པོ་བརྩེགས་པས་སྔོན་པོར་
བསྒྱུར་པ་དང་། མེས་པོ་ཚངས་པའི་སྟེང་གདོང་བཅད་པའི་ཉེས་པ་བཤག་ཕྱིར་
ལག་ཏུ་སྟེང་གདོང་གི་ཐོད་པ་ལྷུང་བཟེད་ཀྱི་ཚུལ་དུ་ཐོགས་པ་དང་། རལ་བའི་
རྩེར་རྒྱ་མཚོ་ལས་བྱུང་བའི་ཟླ་ཚེས་ཀྱི་ཅོད་པན་འཆང་བ། རལ་བ་ནི་སྣུམ་ཞིང་
དམར་བའི་ཁ་དོག་ཅན། ཁྱུ་མཆོག་གི་མགོ་བོའི་ཏོག་ཡོད་པའི་རྒྱལ་མཚན་ཅན་ཏེ་
ལྷ་ཆེན་དབང་ཕྱུག་ནི་ཀུན་གྱི་མིག་ལམ་དུ་གསལ་བར་གྱུར་ཅེས་པའོ། །འདི་
ལས་ཁྱད་གཞི་ནི་ལྷ་ཆེན་དབང་ཕྱུག་དང་། དེའི་དམིགས་བསལ་གྱི་རྟགས་
མཚན་ནི་མགྲིན་སྔོན་དང་ལག་གི་ཐོད་པ། གཙུག་གི་ཟླ་ཚེས་སོགས་ཡིན་ནོ། །
འདིའི་འགྱུར་སྔ་མར་ཁྱུ་མཆོག་རྒྱལ་མཚན་འཁྲུངས་པར་གྱུར་ཅེས་བཀོད་ཡོད་པ་
མི་ལེགས་པར་བསམས་ཏེ། ལྷ་ཆེན་དབང་ཕྱུག་འཁྲུངས་མ་ཐག་ཏུ་རྫས་འདི་དག་
ཚང་བ་མིན་པའི་ཕྱིར་རོ། །གཞན་ཡང་ཤོ་ལོ་ཀ་འདིར་གོ་བ་ཟབ་མོ་ཞིག་ལེན་པ་
ལ་ལྷ་དང་ལྷ་མིན་གཉིས་ཀྱིས་ལྷའི་འཆི་བ་མེད་པའི་བདུད་རྩི་ཡི་ཆེད་དུ་མཐའ་་་
ཡས་པའི་རྒྱ་མཚོ་ཆེན་པོ་དཀྲུག་པའི་རིག་བྱེད་གཏམ་རྒྱུད་དང་མེས་པོ་ཚངས་པ་
ཐིག་ལེ་མཆོག་མ་ལ་ཆགས་ཏེ་གདོང་པ་བཞི་མང་དུ་སྤྲུལ་བ་ལས་སྟེང་གདོང་ལྷ་
ཆེན་དབང་ཕྱུག་གིས་ཁྲོས་ཏེ་བཅད་པའི་རིག་བྱེད་གཏམ་རྒྱུད་གཉིས་ཁོང་དུ་ཆུད་
པར་བྱ་དགོས། གོ་དོན་གྱི་དཔེར་བརྗོད་ལ་རྒྱལ་དབང་ལྔ་པས། །
31



ལེའུ་གཉིས་པ། དོན་རྒྱན།
ཡིད་འོང་རྣམ་པར་རྒྱལ་བའི་ཁང་བཟང་ན། །
ཕྱོགས་ཀུན་བལྟ་བའི་འདྲེན་བྱེད་སྟོང་གཡོ་ཞིང་། །
ཞོ་འཐུང་རུས་པའི་རྩེ་བརྒྱ་སྙིམ་པ་ན། །
འཛིན་མཁས་གྲགས་པའི་མུ་ཁྱུད་ལྷ་ཡི་མགོན། །
ཞེས་གསུངས་པ་དང་། བོད་མཁས་པས།
ཤེས་རབ་རལ་གྲི་འབར་བའི་མཚོན་འཕྱར་ཞིང་། །
ཨུཏྤལ་ལྟེ་བར་སྙོམས་ཞུགས་གླེགས་བམ་འཆང་། །
མཐོན་མཐིང་ཟུར་ཕུད་ལྔ་བཅིངས་རིན་པོ་ཆེའི། །
རྒྱན་ལྡན་བརྟན་པའི་འཁོར་ལོ་ཞིང་འདིའི་དཔལ། །
ཞེས་གསུངས་པ་ལྟ་བུའོ། །



དོན་ཚན་གཉིས་པ། དཔེ་རྒྱན།
-
-
-
དོན་ཚན་གཉིས་པ། དཔེ་རྒྱན།
1. དཔེ་རྒྱན་གྱི་གོ་དོན་བཤད་པ།
དཔེ་དོན་ཐ་དད་བཀོད་པ་ལས། །
མཚུངས་པར་རྟོགས་བྱེད་དཔེ་རྒྱན་ཡིན། །
ཞེས་པ་བཞིན་དཔེ་དང་དཔེ་ཅན་གཉིས་པོ་ངོ་བོ་ཐ་དད་དུ་བཀོད་པ་ལ་བརྟེན་་་་
ནས་དེ་གཉིས་མཚུངས་པར་རྟོགས་པར་བྱེད་པ་ཞིག་ལ་དཔེ་རྒྱན་ཞེས་བརྗོད་པ་་
ཡིན། དཔེར་ན། ཁྱོད་གདོང་པད་མ་བཞིན་དུ་མཛེས་ཞེས་པ་ལྟ་བུར་མཚོན་ན་
པད་མ་ནི་དཔེ་དང་གདོང་ནི་དཔེ་ཅན་ཡིན་ཞིང་། བཞིན་ནི་མཚུངས་གསལ་གྱི་
སྒྲ་ཡིན་ལ་མཛེས་ནི་ཐུན་མོང་གི་མཚུངས་ཆོས་ཡིན། འདི་ལ་མཚུངས་གསལ་གྱི་སྒྲ་
དངོས་སུ་བསྟན་མིན་གཉིས་ཡོད་པ་བཞིན་དུ་མཚུངས་ཆོས་ཀྱང་དངོས་སུ་བསྟན་
མིན་གཉིས་ཡོད། མཚུངས་གསལ་གྱི་སྒྲ་སྟེ་དཔེ་དོན་ཕན་ཚུན་མཐུན་པར་གོ་བར་
བྱེད་པའི་ཚིག་གྲོགས་ལ《 སྙན་ངག་མེ་ལོང》ལས། བཞིན་ལྟར་ལྟ་བུ་ཇི་ལྟར་སྒྲ། །
མཐུན་མཚུངས་ཡང་དག་མཚུངས་དང་མཉམ། །ཡང་དག་གསལ་དང་ངེས་པར་
གསལ། །རབ་གསལ་གཟུགས་ཀྱི་ཟླ་བོ་དང་། །གཉེན་པོ་དང་ནི་དགྲ་ཟླ་དང་། །



ལེའུ་གཉིས་པ། དོན་རྒྱན།
སོ་སོར་རྟོག་དང་འགལ་དང་འདྲ། །ཞེས་སོགས་དྲུག་ཅུ་རེ་ལྔ་བསྟན་ཡོད་ལ།
བོད་རང་གི་མཁས་པའི་བློ་གྲོས་ཀྱི་འཕྲུལ་ལས་ཐོན་པ་ཡང་གྲོགས་དང་སྤུན་ཟླ།
ཐོས་དང་དྲན་སོགས་མང་པོ་ཞིག་ཡོད་པ་ཞར་ལ་ཤེས་དགོས་སོ། །དཔེ་རྒྱན་གྱི་
སྐབས་འདིར་མཉམ་འཇོག་དགོས་པ་ནི་དཔེ་དང་དཔེ་ཅན་གཉིས་ལ་ངེས་པར་་་་
ཐུན་མོང་གི་མཚུངས་ཆོས་ཡོད་དགོས། གལ་ཏེ་ཐུན་མོང་གི་མཚུངས་ཆོས་མེད་
བཞིན་དུ་དཔེ་དོན་གྱི་ཚུལ་དུ་སྦྱར་ན་གཡག་རྭ་བོང་མགོར་སྦྱར་བ་དང་གཉིས་སུ་
མ་མཆིས་སོ། །
དཔེ་རྒྱན་ཞེས་པ་ལ་གོ་བ་ཡངས་དོག་གཉིས་ཡོད་པ་ལས་འདི་ནི་གོ་བ་་་་
དོག་པ་ལྟར་ཡིན་ལ། གོ་བ་ཡངས་པ་ལྟར་ན《སྙན་ངག་མེ་ལོང》ལས་བསྟན་པའི་
དཔེ་རྒྱན་དང་གཟུགས་རྒྱན། ལྡོག་པ་ཅན་གྱི་རྒྱན། བསྡུས་བརྗོད་ཀྱི་རྒྱན་སོགས་
ཀྱང་དཔེ་རྒྱན་ཡིན་ཏེ། དཔེའི་རིགས་པ་ལ་བརྟེན་ནས་བརྗོད་འདོད་ཀྱི་དོན་
གསལ་བར་བྱེད་པའི་རྒྱན་ཡིན་པའི་ཕྱིར་རོ། །
2. དཔེ་རྒྱུན་གྱི་དབྱེ་བ་བཤད་པ།
དཔེ་རྒྱན་རྣམ་པ་སོ་གཉིས་ཏེ། །
ཆོས་དཔེ་དངོས་དཔེ་བཟློག་དཔེ་དང་། །
ཕན་ཚུན་ངེས་དང་ངེས་མེད་བསྡུས། །
ཕུལ་བྱུང་རབ་བཏགས་རྨད་བྱུང་རྨོངས། །
ཐེ་ཚོམ་གཏན་འབེབས་སྦྱར་མཉམ་ཉིད། ། །
34



དོན་ཚན་གཉིས་པ། དཔེ་རྒྱན།
སྨད་དང་བསྔགས་དང་བརྗོད་འདོད་དང་། །
འགལ་དང་དགག་པ་ངོ་བསྟོད་དང་། །
དེ་ཉིད་བརྗོད་དང་ཐུན་མོང་མིན། །
བྱུང་མིན་སྲིད་མིན་མང་བ་དང་། །
རྣམ་འགྱུར་ཕྲེང་བ་ངག་དོན་གཉིས། །
ཟླ་བོའི་དངོས་དང་མཚུངས་སྦྱོར་རྒྱུ། །
ཞེས་པ་སྟེ། དཔེ་རྒྱན་ལ་སྦྱོར་ཚུལ་མི་འདྲ་བའི་སྒོ་ནས་དབྱེ་ན་ཆོས་དཔེ་དང་
དངོས་དཔེ་སོགས་ནང་གསེས་སོ་གཉིས་ཡོད་དོ། །འདི་ལས་ངག་དོན་གྱི་དཔེ་རྒྱ་
གར་བཞིན་དུ་བོད་ལ་མི་ཐོན་པ་མ་གཏོགས་གཞན་ཐམས་ཅད་བོད་ཀྱི་ཡིག་སྐད་
མ་ཟད། ཁ་སྐད་ཀྱི་ཁྲོད་དུའང་ས་ཁྱབ་རྡོ་ཁྱབ་ཏུ་སོང་བའི་རྒྱན་དག་ཡིན།
3. དཔེ་རྒྱན་གྱི་ནང་གསེས་སོ་སོའི་ངོས་འཛིན་བཤད་པ།
(1)ཆོས་དཔེ།
༤ དཔེ་དོན་གཉིས་ཀྱི་མཚུངས་ཆོས་ནི། །
མཇུག་ཏུ་བཀོད་པ་ཆོས་དཔེ་འོ། །
ཞེས་པ་བཞིན་དཔེ་དང་དཔེ་ཅན་གཉིས་མཚུངས་གསལ་གྱི་སྒྲ་དང་བཅས་སྔོན་དུ་
བཀོད་པ་དང་མཇུག་ཏུ་ཐུན་མོང་གི་མཚུངས་ཆོས་བཀོད་པ་དེ་ལ་ནི་ཆོས་དཔེ་་་
ཞེས་བྱའོ། །ཆོས་དཔེ་ཞེས་པའི་ཆོས་ནི་སྒྲས་ཟིན་པར་བྱས་པའི་མཚུངས་ཆོས་ལ་
35



ལེའུ་གཉིས་པ། དོན་རྒྱན།
གོ་དགོས་སོ། །
དེའི་མཚན་གཞི་དཔེར་བརྗོད་ལ་རྩ་བ་ལས།
མཛེས་མ་ཁྱོད་ཀྱི་ལག་མཐིལ་ནི། །
ཆུ་སྐྱེས་བཞིན་དུ་ཀུན་ཏུ་དམར། །
ཞེས་པ་ཆོས་དཔེ་དངོས་སུ་ནི། །
མཚུངས་པའི་ཆོས་དག་བསྟན་ཕྱིར་རོ། །
ཞེས་གསུངས་པ་སྟེ། ཀྱེ་མཛེས་མ་ཞེས་བོས་ནས་ཁྱོད་ཀྱི་ཡིད་དུ་འོང་བའི་ལག་
པའི་མཐིལ་དག་ནི་ཆུ་སྐྱེས་ཏེ་པད་མ་བཞིན་དུ་ཀུན་ཏུ་དམར་རོ་ཞེས་པ་འདི་ནི་་
ཆོས་དཔེ་ཡིན་ཏེ་ཀུན་ཏུ་དམར་ཞེས་མཚུངས་ཆོས་དངོས་སུ་བསྟན་པའི་ཕྱིར་རོ་
ཞེས་པའི་དོན་ནོ། །འདི་ལས་ལག་མཐིལ་ནི་དཔེ་ཅན་དང་ཆུ་སྐྱེས་ནི་དཔེ།
བཞིན་ནི་མཚུངས་གསལ་གྱི་སྒྲ། ཀུན་ཏུ་དམར་ནི་ཐུན་མོང་གི་མཚུངས་ཆོས་ཡིན་
ནོ། །འདི་གར་ལ་ལས་ལག་མཐིལ་ཀུན་ཏུ་དམར་བ་ནི་མཛེས་ཆོས་མིན་པར་
བསམས་ཏེ་ཅུང་ཟད་དམར་ཞེས་བཅོས་པ་དང་དཀར་ལ་དམར་མདངས་ཆགས་
པ་ཞེས་འགྲེལ་བ་ནི་རྒྱ་གར་གྱི་ཡུལ་ཆོས་ལ་རྒྱུས་མེད་པའི་སྐྱོན་ཡིན་ནོ། །གོ་དོན་
གྱི་དཔེར་བརྗོད་ལ་བོད་མཁས་པས།
ནེའུ་གསིང་གཡུ་ཡི་མཎྜལ་ཕྱིས་འདྲར་སྔོ། །
མེ་ཏོག་ཕྲེང་མཛེས་སྐར་ཚོགས་བཞིན་དུ་བཀྲ། །
36



དོན་ཚན་གཉིས་པ། དཔེ་རྒྱན།
བུང་བའི་མགྲིན་སྒྲ་རྒྱུད་མང་ལྟར་སྙན་པའི། །
དཔྱིད་ཀྱི་དུས་འདི་ལྷ་ཡུལ་ལྟ་བུར་མཛེས། །
ཞེས་གསུངས་པ་དང་། དོར་ཞི་གདོང་དྲུག་སྙེམས་བློས།
རྩྭ་ལྗང་སྟུག་པོས་ཁེབས་པའི་ཐང་ཡངས་པོ། །
ཞི་བདེ་རྒྱ་མཚོ་བཞིན་དུ་ཕ་མཐའ་བྲལ། །
དྲི་ཞིམ་མདོག་ལེགས་མེ་ཏོག་རབ་བཀྲ་བ། །
ལྷ་ཡི་དགའ་ཚལ་ཇི་བཞིན་ལྟ་ན་སྡུག །
ཅེས་གསུངས་པ་ལྟ་བུའོ། །
(2)དངོས་པོའི་དཔེ།
དཔེ་དོན་དངོས་པོ་ཙམ་ཞིག་ལས། །
མཚུངས་ཆོས་མི་སྟོན་དངོས་པོའི་དཔེ། །
ཞེས་པ་བཞིན་དཔེ་དང་དཔེ་ཅན་གཉིས་ཀྱི་དངོས་པོ་ཙམ་ཞིག་བཀོད་དེ། དེ་
གཉིས་མཚུངས་པར་རྟོགས་པར་བྱེད་པ་ལས། ཐུན་མོང་གི་མཚུངས་ཆོས་དངོས་
སུ་མི་སྟོན་པའི་རྒྱན་དེ་ལ་དངོས་པོའི་དཔེ་ཞེས་བྱའོ། །སྐབས་འདིའི་དངོས་པོ་ནི་
དཔེ་དང་དཔེ་ཅན་ཙམ་ལ་གོ་དགོས་སོ། །
དེའི་མཚན་གཞི་དཔེར་བརྗོད་ལ་རྩ་བ་ལས།



ལེའུ་གཉིས་པ། དོན་རྒྱན། །
ཁྱོད་ཀྱི་གདོང་ནི་པད་མ་བཞིན། །
མིག་དག་ཨུཏྤལ་སྔོན་པོ་བཞིན། །
ཞེས་པ་ཆོས་གཅིག་རྟོགས་བྱེད་པ། །
དེ་ནི་དངོས་པོའི་དཔེ་ཉིད་དོ། །
ཞེས་གསུངས་པ་སྟེ། མཛེས་སྡུག་ལྡན་པའི་བུད་མེད་ཁྱོད་ཀྱི་གདོང་པ་ནི་མེ་ཏོག་
པད་མ་བཞིན་དང་། མིག་དག་ནི་མེ་ཏོག་ཨུཏྤལ་བཞིན་ནོ་ཞེས་དཔེ་ཅན་གདོང་
པ་དང་དཔེ་པད་མ། ཡང་དཔེ་ཅན་མིག་ཟུང་དང་དཔེ་ཨུཏྤལ་སྔོན་པོ་དག་རིམ་
བཞིན་མཚུངས་ཆོས་དཀར་ཞིང་མཛེས་ལ་དྲི་བསུང་ལྡན་པ་དང་། སྔོ་ཞིང་དཀྱུས་
རིང་ལ་ཡིད་དབང་འཕྲོག་པ་སོགས་ཤུགས་ལས་རྟོགས་བྱར་བཞག་ནས་ཆོས་ཅན་
དག་མཚུངས་པར་བྱེད་པ་ནི་དངོས་པོའི་དཔེ་ཡིན་ནོ་ཞེས་པའི་དོན། འདི་ལས་
མཚུངས་ཆོས་སྒྲས་ཟིན་པར་མ་བྱས་པར་དཔེ་དང་དཔེ་ཅན་གྱི་དངོས་པོ་ཙམ་་་་་
སྒྲས་ཟིན་པར་བྱས་ཡོད་ཕྱིར་དངོས་པོའི་དཔེ་ཞེས་བརྗོད་པ་རེད། གོ་དོན་གྱི་
དཔེར་བརྗོད་ལ་ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
པད་དཀར་དང་མཚུངས་ཁྱོད་ཞལ་ལས་འོངས་པའི། །
ལེགས་བཤད་སྦྲང་རྩི་གསར་བའི་རྗེས་འགྲོ་གང་། །
མྱོང་བའི་སྐལ་ལྡན་བླ་མ་རཿའདྲའི་ཁྱུ། །
ངང་གིས་འདུ་བའི་གནས་འདི་པད་ཚལ་བཞིན། །
38



དོན་ཚན་གཉིས་པ། དཔེ་རྒྱན།
ཞེས་གསུངས་པ་དང་། ཚེ་ཏན་ཞབས་དྲུང་གིས།
ས་སྟེང་སྐྱེ་དགུ་ཡོངས་ཀྱི་བསམ་པ་ནི། །
ཕ་མཐའ་འཇལ་དུ་མེད་པའི་བྱ་ལམ་བཞིན། །
ཐ་དད་རིགས་གྱུར་དེ་ཡི་དྲན་རྟོག་ནི། །
ཀུན་གསལ་བུ་མོའི་གོས་ཀྱི་ཚོན་མདངས་བཞིན། །
ཞེས་གསུངས་པ་ལྟ་བུའོ། །
（3)བཟློག་པའི་དཔེ།
དཔེ་དང་དཔེ་ཅན་གོ་བཟློག་ནས། །
དེ་གཉིས་མཚུངས་སྟོན་བཟློག་པའི་དཔེ། །
ཞེས་པ་བཞིན་དཔེ་དང་དཔེ་ཅན་གཉིས་ཀྱི་གོ་ས་བཟློག་པ་སྟེ། དཔེ་ཅན་དཔེ་ཡི་
ཚུལ་དང་དཔེ་དཔེ་ཅན་གྱི་ཚུལ་དུ་བྱས་ཏེ་དེ་གཉིས་མཚུངས་པར་བྱེད་པ་ནི་་་་་
བཟློག་པའི་དཔེ་ཡིན་ནོ། །
དེའི་མཚན་གཞི་དཔེར་བརྗོད་ལ་རྩ་བ་ལས།
ཁྱོད་ཀྱི་གདོང་བཞིན་པད་མ་ནི། །
རྣམ་པར་རྒྱས་པར་གྱུར་ཅེས་པ། །
དེ་ནི་གྲགས་པ་བཟློག་པའི་ཕྱིར། །



ལེའུ་གཉིས་པ། དོན་རྒྱན།
བཟློག་པའི་དཔེ་ཞེས་བྱ་བར་འདོད། །
ཅེས་གསུངས་པ་སྟེ། པད་མའི་མཛེས་སྡུག་རྣམ་པར་རྒྱས་པར་གྱུར་པ་ནི་ཁྱོད་ཀྱི་
གདོང་གི་མཛེས་སྡུག་བཞིན་ནོ་ཞེས་པ་སྟེ། དེ་ནི་འཇིག་རྟེན་ལ་གྲགས་པའི་དཔེ་
དོན་འགོད་ཚུལ་ཏེ་དཔེ་ཡིས་དཔེ་ཅན་གསལ་བར་བྱེད་པ་ལས་བཟློགས་ཏེ་དཔེ་་
ཅན་གྱིས་དཔེ་གསལ་བར་བྱེད་པ་ལྟར་བཀོད་པས་ན་བཟློག་པའི་དཔེ་ཞེས་བརྗོད་
པར་འདོད་ཅེས་པའི་དོན་ནོ། །འདི་ལས་དཔེ་ཅན་ནི་གདོང་དང་དཔེ་ནི་པད་མ་
ཡིན་མོད། ཚིག་གི་ངོ་གདོང་དུ་དཔེ་པད་མ་ནི་དཔེ་ཅན་གདོང་གི་གོ་སར་བཀོད་
པ་དང་དཔེ་ཅན་གདོང་ནི་དཔེ་པད་མ་ཡི་གོ་སར་བཀོད་དེ་དཔེ་ཅན་གདོང་ནི་
ཁྱད་འཕགས་རྨད་དུ་བྱུང་བ་ཞིག་ཡིན་པར་བསྟན་འདུག གོ་དོན་གྱི་དཔེར་
བརྗོད་ལ་བོད་མཁས་པས།
རྙོག་བྲལ་པད་མའི་རྫིང་བུར་མཚོ་འབྱུང་སྐུའི། །
འགྱིང་སྟབས་བཞིན་དུ་འཁྱོག་པ་དབང་པོའི་གཞུ། །
གང་གི་མཚན་དཔེའི་གཟི་འོད་དཔལ་ཇི་བཞིན། །
མཁའ་ལ་རྣམ་བཀྲའི་ལང་ཚོ་འཛིན་ལ་ལྟོས། །
ཞེས་གསུངས་པ་དང་། དབྱངས་ཅན་དགའ་བློས།
རབ་མཛེས་དཀྱུས་རིང་སྨིན་མ་འཁྱོག་པ་བཞིན། །
དྭངས་གསལ་དབང་པོའི་གཞུ་རིས་རྣམ་པར་བཀྲ། །



དོན་ཚན་གཉིས་པ། དཔེ་རྒྱུན།
འདྲེན་བྱེད་ཟུང་དག་གཡོ་བའི་རྣམ་འཕྲུལ་ལྟར། །
རབ་མྱོས་སྦྲང་རྩི་སྤྱོད་པའི་རྣམ་འགྱུར་མཛེས། །
ཞེས་གསུངས་པ་ལྟ་བུའོ། །
(4）ཕན་ཚུན་གྱི་དཔེ།
དཔེ་དང་དཔེ་ཅན་ཕན་ཚུན་དུ། །
འཇལ་རེས་བྱེད་པ་ཕན་ཚུན་དཔེ། །
ཞེས་པ་བཞིན་དཔེ་ལ་བརྟེན་ནས་དཔེ་ཅན་གསལ་བར་བྱེད་པ་དང་སླར་ཡང་་་་་
དཔེ་ཅན་ལ་བརྟེན་ནས་དཔེ་གསལ་བར་བྱེད་པ་སྟེ་དཔེ་དང་དཔེ་ཅན་ཕན་ཚུན་
འཇལ་རེས་བྱེད་པའི་རྒྱན་ལ་ཕན་ཚུན་གྱི་དཔེ་ཟེར། འདིར་སྤྱིར་བཏང་གི་དཔེ་
རྒྱན་དང་བཟློག་པའི་དཔེ་གཉིས་དཔེ་དོན་གཅིག་གི་སྟེང་དུ་བསྲེས་ཏེ་བཀོད་ཡོད་
དོ། །
དེའི་མཚན་གཞི་དཔེར་བརྗོད་ལ་རྩ་བ་ལས།
ཁྱོད་ཀྱི་གདོང་བཞིན་ཆུ་སྐྱེས་ཏེ། །
ཆུ་སྐྱེས་བཞིན་དུ་ཁྱོད་ཀྱི་ཞལ། །
ཞེས་པ་ཕན་ཚུན་ཁྱད་འཕགས་ནི། །
བརྗོད་པར་བྱེད་འདི་ཕན་ཚུན་དཔེ། །



ལེའུ་གཉིས་པ། དོན་རྒྱན།
ཞེས་གསུངས་པ་སྟེ། གཞོན་ནུ་མ་ཁྱོད་ཀྱི་མཛེས་སྡུག་ལྡན་པའི་གདོང་པ་བཞིན་དུ་
ནི་ཆུ་སྐྱེས་འདི་དཀར་ལ་དམར་མདངས་ཆགས་པ་དང་དྲི་བསུང་རྒྱས་པ་ཞིག་་་་
རེད་ལ། ཆུ་སྐྱེས་ཏེ་པད་མ་བཞིན་དུ་གཞོན་ནུ་མ་ཁྱོད་ཀྱི་ཞལ་རས་འདི་མཛེས་
སྡུག་ཡིད་དུ་འོང་བ་ཞིག་རེད་ཅེས་བརྗོད་དེ་དཔེ་དོན་ཕན་ཚུན་གྱི་ཁྱད་འཕགས་
རང་བཞིན་བརྗོད་པར་བྱེད་པ་འདི་ལ་ནི་ཕན་ཚུན་གྱི་དཔེ་ཞེས་བྱའོ་ཞེས་པའི་་་་
དོན། གོ་དོན་གྱི་དཔེར་བརྗོད་ལ་ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་
མཚོས།
སྦྲང་རྩིའི་རོ་ལ་སྲེད་པའི་རྐང་དྲུག་བཞིན། །
ལེགས་བཤད་འཚོལ་རྣམས་མཁས་པའི་མདུན་སར་རྒྱུ། །
ལེགས་བཤད་དོན་དུ་གཉེར་བ་དེ་རྣམས་བཞིན། །
སྦྲང་བུ་རྣམས་ནི་པད་མའི་ཚལ་དུ་འགྲོ། །
ཞེས་གསུངས་པ་དང་། དམུ་དགེ་བསམ་གཏན་གྱིས།
བཅུ་དྲུག་ཆ་ཤས་ཡོངས་གང་ཟླ་བ་ལྟར། །
ཤོང་དཔང་མཁྱེན་པའི་དཔལ་ཡོན་རབ་རྒྱས་ཤིང་། ། ་
དེ་ཡིས་ལེགས་བཤད་དགའ་སྟོན་འགྱེད་པ་བཞིན། །
ཟླ་ཤེལ་བདུད་རྩི་གསར་བའི་ཐིགས་འཕྲེང་གཡོ། །
ཞེས་གསུངས་པ་ལྟ་བུའོ། །
42



དོན་ཚན་གཉིས་པ། དཔེ་རྒྱུན།
(5) ངེས་པའི་དཔེ།
བརྗོད་འདོད་དོན་ཉིད་མཚོན་བྱེད་དཔེ། །
གཅིག་ཏུ་ངེས་སྟོན་ངེས་པའི་དཔེ། །
ཞེས་པ་བཞིན་བརྗོད་འདོད་ཀྱི་དོན་ཉིད་གསལ་བར་བྱེད་པ་ལ་མཚོན་བྱེད་ཀྱི་་་་
དཔེ་གཅིག་བཀོད་དེ། དཔེ་དེ་ཉིད་ལས་མཚུངས་དཔེ་གཞན་མེད་པར་སྟོན་པ་སྟེ།
དོན་ཉིད་ལ་དཔེ་གཅིག་ཏུ་ངེས་པ་སྟོན་པས་ན་ངེས་པའི་དཔེ་ཞེས་བརྗོད་པ་ཡིན།
དེའི་མཚན་གཞི་དཔེར་བརྗོད་ལ་རྩ་བ་ལས།
ཁྱོད་ཞལ་པད་མ་ཉིད་དང་མཚུངས། །
གཞན་ནི་འགའ་ཞིག་དང་ཡང་མིན། །
ཞེས་པ་མཚུངས་པ་གཞན་བཟློག་ཕྱིར། །
འདི་ནི་ངེས་པ་ཉིད་ཀྱི་དཔེ། །
ཞེས་གསུངས་པ་སྟེ། གཞོན་ནུ་མ་ཁྱོད་ཀྱི་ཞལ་རས་ནི་རྣམ་པར་རྒྱས་པའི་པད་མ་
ཁོ་ན་ཉིད་དང་མཚུངས་ཀྱི། དེ་ལས་གཞན་པའི་དངོས་པོ་ནི་འགའ་ཞིག་དང་ཡང་
མཚུངས་པ་མ་ཡིན་ནོ་ཞེས་མཚོན་བྱེད་ཀྱི་དཔེ་གཞན་བཟློགས་ཏེ་དཔེ་གཅིག་ཉིད་
དུ་ངེས་པ་སྟོན་པས་ན་ངེས་པའི་དཔེ་ཞེས་བརྗོད་པ་ཡིན་ཞེས་པའི་དོན། གོ་དོན་
གྱི་དཔེར་བརྗོད་ལ་རེབ་ཙའི་བཀའ་འགྱུར་པ་དམ་ཆོས་ཡར་འཕེལ་གྱིས།
43



ལེའུ་གཉིས་པ། དོན་རྒྱན།
གསེར་གྱི་མིག་མང་རིས་མཛེས་བཻཌཱུརྱའི། །
ས་གཞི་འདི་རྣམས་རྣམ་བཀྲའི་རྒྱུ་སྐར་གྱིས། །
སྤྲས་པའི་མཐོན་མཐིང་ནམ་མཁའི་ལམ་ཉིད་དང་། །
་ མཚུངས་ཀྱི་རིགས་མཐུན་དཔེ་གཞན་དམིགས་སུ་མེད། །
ཅེས་གསུངས་པ་དང་། གུང་ཐང་བསྟན་པའི་སྒྲོན་མེས།
རབ་འབྱམས་གསུང་རབ་ཀུན་གྱི་དཀའ་གནས་ལ། །
གཟིགས་པ་ཆགས་ཐོགས་མི་མངའ་འདྲེན་པ་མཆོག །
གང་གི་མཁྱེན་རབ་འདི་ནི་ཀུན་གསལ་མ། །
ཁོ་ནར་མཚུངས་ཀྱི་དཔེ་ཟླ་གཞན་ཡོད་མིན། །
ཞེས་གསུངས་པ་ལྟ་བུའོ། །
ངེས་པའི་དཔེ་འདི་ཡི་འཕྲོ་ནས་ངེས་མེད་ཀྱི་དཔེ་བཤད་དགོས་མོད། ངེས་
པའི་དཔེ་འདི་ཁོང་དུ་ཆུད་ན་ངེས་མེད་ཀྱི་དཔེ་ནི་ཞོར་ལ་ཤེས་འགྲོ་སྟེ། ངེས་པའི་
དཔེ་ནི་བརྗོད་དོན་ལ་དཔེ་གཅིག་ཏུ་ངེས་པར་སྟོན་པ་དང་ངེས་མེད་ཀྱི་དཔེ་ནི་་་
གཅིག་ཏུ་མི་ངེས་པར་སྟོན་པའོ། །དཔེར་ན། བརྗོད་དོན་གསལ་བྱེད་ལ་དཔེ་
གཅིག་བཀོད་དེ། དེ་དང་མཚུངས་པའི་དཔེ་གཞན་ཡོད་ན་ད་དུང་བརྗོད་དོན་གྱི་
དཔེར་འགོད་པར་བྱའོ་ཞེས་བརྗོད་པ་ལྟ་བུའོ། །དེའི་ཕྱིར་ངེས་མེད་ཀྱི་དཔེ་ནི་
ཆེད་དུ་བཤད་པར་མི་བྱའོ། །



དོན་ཚན་གཉིས་པ། དཔེ་རྒྱན།
(6)བསྡུས་པའི་དཔེ།
ཕྱོགས་རེ་ཙམ་མིན་གཞན་གྱིས་ཀྱང་། །
མཚུངས་པར་སྟོན་པ་བསྡུས་པའི་དཔེ། །
ཞེས་པ་བཞིན་དཔེ་ཅན་ནི་ཁྱད་ཆོས་གཅིག་གི་སྒོ་ནས་དཔེ་དང་མཚུངས་པ་ཙམ་
མིན་གྱི། ཁྱད་ཆོས་གཞན་ཞིག་གི་སྒོ་ནས་ཀྱང་མཚུངས་པར་སྟོན་པ་སྟེ། དཔེ་ཅན་
དང་དཔེ་ཡི་བར་ན་མཚུངས་ཆོས་དུ་མ་ཡོད་པ་སྟོན་པའི་རྒྱན་ལ་བསྡུས་པའི་དཔེ་
ཞེས་བྱའོ། །སྐབས་འདིའི་བསྡུས་པ་ཞེས་པ་ནི་ཁྱད་ཆོས་སྔ་མ་དང་མཚུངས་སྒྲ་ཕྱི་
མ་བསྡུས་པ་ལ་གོ་དགོས།
དེའི་མཚན་གཞི་དཔེར་བརྗོད་ལ་རྩ་བ་ལས།
ཁྱོད་གདོང་མཛེས་པ་ཁོ་ན་ཡིས། །
ཟླ་བའི་རྗེས་སུ་འགྲོ་མིན་ཏེ། །
དགའ་བསྐྱེད་ལས་ཀྱིས་ཀྱང་ཞེས་པ། །
འདི་འདྲ་བསྡུས་པའི་དཔེ་ཡང་ཡོད། །
ཅེས་གསུངས་པ་སྟེ། མཛེས་མ་ཁྱོད་ཀྱི་གདོང་ནི་མཛེས་སྡུག་ལྡན་པ་ཁོ་ན་སྟེ་
གཅིག་པུས་ཟླ་བའི་རྗེས་སུ་འགྲོ་བ་སྟེ་མཚུངས་པ་ཡིན་མོད་དེ་ལྟར་བརྗོད་པ་མིན་
པར་མཐོང་བ་ཙམ་གྱིས་ཡིད་ལ་དགའ་བ་བསྐྱེད་པའི་བྱེད་ལས་ཀྱིས་ཀྱང་མཚུངས་
སོ་ཞེས་བརྗོད་པ་ཡིན་ཞེས་པ་འདི་ནི་བསྡུས་པའི་དཔེ་ཡིན་ཞེས་པའི་དོན། འདི་



་ །
ལེའུ་གཉིས་པ། དོན་རྒྱན།
ལས་མཛེས་མའི་གདོང་ནི་མཛེས་པས་ཟླ་བ་དང་མཚུངས་པ་མ་ཟད་དགའ་བ་་་་
བསྐྱེད་པའི་བྱེད་ལས་ཀྱིས་ཀྱང་མཚུངས་སོ་ཞེས་མཛེས་མའི་གདོང་ནི་ཁྱད་ཆོས་་་
གཉིས་ཀྱི་སྒོ་ནས་ཟླ་བ་དང་མཚུངས་པ་བརྗོད་ཡོད། བསྡུས་པ་ཞེས་པ་ནི་ཀྱང་སྒྲ་
ཡིས་ཁྱད་ཆོས་སྔ་མ་སྟེ་མཛེས་པ་དང་མཚུངས་སྒྲ་ཕྱི་མ་གཉིས་བསྡུས་པ་ཡིན་ནོ། །
གལ་ཏེ་དཔེར་བརྗོད་འདིའི་ཚིག་རྐང་གཉིས་པ་ནི་ཟླ་བའི་རྗེས་སུ་འགྲོ་ཡིན་ཏེ་་་་
ཞེས་འགྱུར་བཅོས་བྱས་ན་དཔེར་བརྗོད་འདིའི་གོ་བ་བདེ་བླག་ངང་ལོན་ནོ། །གོ་
དོན་གྱི་དཔེར་བརྗོད་ལ་པཎ་ཆེན་བློ་བཟང་ཡེ་ཤེས་ཀྱིས།
དབྱངས་ཅན་ཁྱོད་ཞལ་མཚར་སྡུག་ལྡན་པ་ཡིས། །
ཆུ་སྐྱེས་པད་མའི་རྗེས་སུ་འགྲོ་མིན་ཏེ། །
མིག་ལྡན་ཀུན་ཡིད་འཕྲོག་པའི་འཛུམ་མདངས་དང་། །
ཞིམ་པོའི་དྲི་བསུང་ཕྱོགས་བརྒྱར་འཐུལ་འདིས་ཀྱང་། །
ཞེས་གསུངས་པ་དང་། ཚེ་ཏན་ཞབས་དྲུང་གིས།
ཞྭན་ཙང་སློབ་དཔོན་རྒྱ་གར་འཕགས་ཡུལ་དུ། །
བྱོན་པ་ཁོ་ནས་ཐོན་མིར་འགྲན་མིན་ཏེ། །
རྒྱལ་བསྟན་སྲིད་ཞིའི་སྙིང་ནོར་ཡོངས་སྤེལ་བས། །
ས་ཀུན་ཤིས་པར་བསྒྲུབས་པའི་དཔལ་འདིས་ཀྱང་། །
ཞེས་གསུངས་པ་ལྟ་བུའོ། །
46



དོན་ཚན་གཉིས་པ། དཔེ་རྒྱན།
(7)ཕུལ་བྱུང་གི་དཔེ།
དཔེ་དོན་ཁྱད་པར་གནས་གཞི་ཙམ། །
ཡིན་པར་བརྗོད་པ་ཕུལ་བྱུང་དཔེ། །
ཞེས་པ་བཞིན་དཔེ་དང་དཔེ་ཅན་གཉིས་ལ་ཁྱད་པར་མང་དུ་འདུག་ཀྱང་གནས་་
གཞི་མི་འདྲ་བའི་ཁྱད་པར་ཙམ་ལས་མེད་ཅེས་བརྗོད་དེ་དཔེ་ཅན་ཉིད་ཕུལ་ད་་་་
བྱུང་བར་བརྗོད་པ་ལ་ཕུལ་བྱུང་གི་དཔེ་ཞེས་བྱའོ། །
དེའི་མཚན་གཞི་དཔེར་བརྗོད་ལ་རྩ་བ་ལས།
ཁྱོད་ཀྱི་ཞལ་ནི་ཁྱོད་ཉིད་ལ། །
མཐོང་ཞིང་ཟླ་བ་མཁའ་ལ་མཐོང་། །
འདི་ཉིད་ཁོ་ནས་ཐ་དད་དེ། །
གཞན་མེད་ཅེས་འདི་ཕུལ་བྱུང་དཔེ། །
ཞེས་གསུངས་པ་སྟེ། མཛེས་མ་ཁྱོད་ཀྱི་ཞལ་རས་ནི་ཁྱོད་རང་གི་ལུས་ཉིད་ལ་
མཐོང་ཞིང་ཉ་གང་ཟླ་བའི་དཀྱིལ་འཁོར་ནི་ནམ་མཁའི་དབྱིངས་སུ་མཐོང་བ་སྟེ།
ཁྱད་པར་འདི་ཉིད་ཁོ་ནས་ཐ་དད་པ་ཙམ་ལས་མི་འདྲ་བའི་ཁྱད་པར་གཞན་མེད་
ཅེས་པ་འདི་ནི་ཕུལ་བྱུང་གི་དཔེ་ཡིན་ཞེས་པའི་དོན། འདི་ལས་དཔེ་ཅན་མཛེས་
མའི་ཞལ་རས་དང་དཔེ་ཟླ་བ་གཉིས་གནས་གཞི་ཐ་དད་པའི་ཁྱད་པར་ཙམ་ལས་
ཁྱད་པར་གཞན་མང་དུ་འདུག་ཀྱང་མེད་ཅེས་འུད་ཆེན་པོས་དཔེ་ཅན་ཕུལ་དུ་་་་



ལེའུ་གཉིས་པ། དོན་རྒྱན།
བྱུང་བར་བརྗོད་ཡོད་དོ། །གོ་དོན་གྱི་དཔེར་བརྗོད་ལ་བོད་མཁས་པས།
ཁྱོད་ཀྱི་འདྲེན་བྱེད་དཔལ་ནི་ཁྱོད་གདོང་ལ། །
མཐོང་ཞིང་ཨུཏྤལ་ནགས་ཀྱི་རྫིང་བུར་ཏེ། །
གཞན་པའི་ཁྱད་པར་འབྱེད་ཆོས་ཞིབ་མོའི་བློས། །
ལན་བརྒྱར་བརྟགས་ཀྱང་དམིགས་སུ་ཡོད་མིན་ནོ། ། ”
ཞེས་གསུངས་པ་དང་། ཚེ་ཏན་ཞབས་དྲུང་གིས།
ཁྲི་ཤོར་རྒྱལ་མོ་ཙོང་ཁའི་ལྟེ་བར་འཁྱིལ། །
མ་ཕམ་གཡུ་མཚོ་མངའ་རིས་ལྗོངས་སུ་སྟེ། །
དེ་གཞན་སོ་སོའི་འབྱེད་ཆོས་འདི་འོ་ཞེས། །
ཕྲ་ཞིབ་རིགས་པས་ནམ་ཡང་བསམ་དུ་མེད། །
ཅེས་གསུངས་པ་ལྟ་བུའོ། །
ཕུལ་བྱུང་གི་དཔེ་འདིའི་ཟླས་དྲངས་ཏེ་ཐ་ཤལ་གྱི་དཔེ་ཞེས་པ་ཞིག་ཀྱང་
བཞག་ཆོག་སྟེ། གནས་གཞིའི་ཁྱད་པར་ཙམ་མ་གཏོགས་མེད་ཅེས་བརྗོད་དེ་དཔེ་
ཅན་ཉིད་མཆོག་གི་རྩེ་མོར་སོན་པར་སྟོན་པ་ནི་ཕུལ་བྱུང་གི་དཔེ་ཡིན་ན། ངན་
པའི་མཐར་ཐུག་པར་སྟོན་པ་ནི་ཐ་ཤལ་གྱི་དཔེ་ཡིན་དགོས་སོ། །
（8)རབ་བཏགས་ཀྱི་དཔེ།
48



དོན་ཚན་གཉིས་པ། དཔེ་རྒྱན།
དཔེ་ནི་དང་པོར་རབ་བཏགས་ནས། །
གཉིས་པ་འདྲེན་བྱེད་རབ་བཏགས་དཔེ། །
ཞེས་པ་བཞིན་བརྗོད་དོན་མཚོན་བྱེད་ལ་དཔེ་གཉིས་འགོད་པ་སྟེ། དཔེ་དང་པོ་
དཔེ་རུ་སོང་བར་ང་རྒྱལ་མེད་ཀྱང་ཡོད་ཅེས་རབ་ཏུ་བཏགས་ནས། དེའི་ང་རྒྱལ་
འགོག་པའི་ཆེད་དུ་དཔེ་གཉིས་པ་འགོད་པར་བྱེད་པའི་རྒྱན་ལ་རབ་བཏགས་ཀྱི་་
དཔེ་ཟེར། །
དེའི་མཚན་གཞི་དཔེར་བརྗོད་ལ་རྩ་བ་ལས།
དེ་ཡི་བཞིན་དཔལ་ང་ཉིད་ལ། །
ཡོད་ཅེས་ཟླ་བ་བསྙེམ་མི་དགོས། །
པད་མ་ལ་ཡང་དེ་ཡོད་ཕྱིར། །
ཞེས་པ་འདི་ནི་རབ་བཏགས་དཔེ། །
ཞེས་གསུངས་པ་སྟེ། མཛེས་མ་དེ་ཡི་བཞིན་རས་ཀྱི་དཔལ་ཏེ་མཛེས་སྡུག་ཕུན་སུམ་
ཚོགོས་པ་ནི་ང་རང་ཁོ་ན་ཉིད་ལ་ཡོད་ཀྱི་གཞན་དག་ལ་མེད་དོ་ཞེས་ཟླ་བ་ཁྱོད་དེ་
ཙམ་དུ་བསྙེམ་མི་དགོས་ཏེ་ང་རྒྱལ་བྱ་མི་དགོས། རྒྱུ་མཚན་ནི་མེ་ཏོག་པད་མ་ལ་
ཡང་དཀར་ཞིང་མཛེས་ལ་དྲི་བསུང་འཐུལ་བ་སོགས་མཛེས་མའི་བཞིན་རས་ཀྱི་་་
དཔལ་དེ་ཡོད་པའི་ཕྱིར་རོ་ཞེས་པ་འདི་ནི་རབ་བཏགས་ཀྱི་དཔེ་ཡིན་ནོ་ཞེས་པའི་
དོན། འདི་ལས་དཔེ་དང་པོ་ཟླ་བ་ནི་བེམ་པོའི་དངོས་པོ་ཡིན་ཕྱིར་ང་རྒྱལ་གྱི་རྣམ་



ལེའུ་གཉིས་པ། དོན་རྒྱན།
རྟོག་མེད་ཀྱང་ཡོད་པ་ལྟར་རབ་ཏུ་བཏགས་ནས། དེའི་ང་རྒྱལ་འགོག་ཕྱིར་དུ་དཔེ་
གཉིས་པ་མེ་ཏོག་པད་མ་བཀོད་པ་ཡིན། འདི་ལྟར་དཔེ་སྔ་ཕྱི་གཉིས་པོས་དཔེ་
ཅན་བཞིན་རས་ཀྱི་མཛེས་སྡུག་རོ་ཉམས་དང་བཅས་མངོན་པར་མཚོན་པར་བྱས་
ཡོད། གོ་དོན་གྱི་དཔེར་བརྗོད་ལ་བོད་མཁས་པས།
ལུས་ཅན་མཛའ་བའི་མཐའ་ཀུན་མི་བརྟན་པར། ། >
མཚོན་ཕྱིར་གློག་གི་གྱ་གྱུས་སྙེམས་མ་བྱེད། །
ཟློས་གར་མཁན་པོའི་ལག་པའི་རྣམ་འགྱུར་ལའང་། །
གཡོ་བའི་ཆོས་དེ་ངེས་པར་མཐོང་ཕྱིར་རོ། །
ཞེས་གསུངས་པ་དང༌། ཚེ་ཏན་ཞབས་དྲུང་གིས།
མས་ལན་ཧྲུང་གི་བཞིན་དཔལ་ང་ཉིད་ལ། །
ཡོད་ཅེས་ཉ་གང་ཟླ་བ་སྙེམས་མ་བྱེད། །
མཚོ་རྫིང་དལ་བུར་འབབ་ལྡན་འགྲམ་སྐྱེས་པའི། །
དཀར་འཇམ་པད་མ་ལ་ཡང་ཡོད་ཕྱིར་རོ། །
ཞེས་གསུངས་པ་ལྟ་བུའོ། །
(9)རྨད་བྱུང་གི་དཔེ།
དཔེ་ལ་དོན་ཆོས་འདི་ལྡན་ན། །
50



དོན་ཚན་གཉིས་པ། དཔེ་རྒྱུན།
དཔེར་འོས་ཞེས་བརྗོད་རྨད་བྱུང་དཔེ། །
ཞེས་པ་བཞིན་དཔེ་ལ་མེད་ཅིང་དཔེ་ཅན་ལ་ཡོད་པའི་ཆོས་ཤིག་དམིགས་སུ་་་་་
བཀར་ཏེ། དཔེ་ཉིད་ལ་གལ་ཏེ་ཆོས་འདི་ལྡན་ན་བརྗོད་དོན་མཚོན་བྱེད་ཀྱི་དཔེར་
འོས་ཞེས་བརྗོད་པ་ནི་རྨད་བྱུང་གི་དཔེ་ཡིན། འདི་ལས་དཔེ་ལ་མེད་པའི་ཆོས་
བརྟག་པ་མཐའ་གཟུང་གི་སྒོ་ནས་བཀོད་དེ། དཔེ་ཉིད་ཀྱིས་དཔེ་ཅན་ལ་འགྲན་མི་
ནུས་པར་བསྟན་ཏེ་དཔེ་ཅན་གྱི་ཡོན་ཏན་ནི་ངོ་མཚར་རྨད་དུ་བྱུང་བ་ཞིག་ཡིན་་་་
པར་བརྗོད་ཡོད།
དེའི་མཚན་གཞི་དཔེར་བརྗོད་ལ་རྩ་བ་ལས།
གལ་ཏེ་པད་མ་འགའ་ཞིག་ལ། །
སྨིན་ལེགས་རྣམ་འཕྲུལ་མིག་ལྡན་ན། །
ཁྱོད་ཀྱི་བཞིན་གྱི་དཔལ་འཛིན་ཏེ། །
ཞེས་པ་འདི་ནི་རྨད་བྱུང་དཔེ། །
ཞེས་གསུངས་པ་སྟེ། གལ་ཏེ་མེ་ཏོག་པད་མ་འགའ་ཞིག་ལ་སྨིན་མ་ལེགས་པ་སྟེ་
མཛེས་ཤིང་རྣམ་པར་འཕྲུལ་བའི་མིག་དང་ལྡན་ན། མཛེས་སྡུག་ལྡན་པའི་བུད་
མེད་ཁྱོད་ཀྱི་བཞིན་རས་ཀྱི་དཔལ་འཛིན་པར་བྱེད་དོ་ཞེས་པ་འདི་ནི་རྨད་བྱུང་གི་
དཔེ་ཡིན་ཞེས་པའི་དོན། འདི་ལས་དཔེ་ལ་མེད་ཅིང་དཔེ་ཅན་ལ་ཡོད་པའི་ཆོས་
ཏེ་མིག་ནི་དཔེ་པད་མ་ལ་ཡོད་ན་དཔེ་ཅན་བཞིན་རས་དང་མཚུངས་ཞེས་དཔེ་་་
51



ལེའུ་གཉིས་པ། དོན་རྒྱན།
པད་མ་ཡིས་དཔེ་ཅན་བཞིན་རས་ལ་འགྲན་མི་ནུས་པར་བསྟན་ཏེ། དཔེ་ཅན་
བཞིན་རས་ནི་ངོ་མཚར་རྨད་དུ་བྱུང་བ་ཞིག་ཡིན་པར་བརྗོད་ཡོད། གོ་དོན་གྱི་
དཔེར་བརྗོད་ལ་རྗེ་ཙོང་ཁ་པས། །
རབ་བརྗིད་ཏི་སེའི་གངས་ཀྱིས་ལྷ་ཡི་ལམ། །
རབ་མཛེས་ཐོར་ཅོག་བྱས་ནས་ཟུར་མིག་གིས། ། ༡
རབ་སྙན་རྒྱུད་མང་སྒྲོག་ལ་ལྟ་བྱེད་ན། །
རབ་དཀར་ལྷ་མོ་ཁྱོད་དང་མཚུངས་པར་འགྱུར། །
ཞེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས།
ཕ་མཐའ་མི་དམིགས་ཀུན་གསལ་དྭངས་པའི་དབྱིངས། །
ཁང་བཟང་ཡིད་དུ་འོང་བས་རབ་མཛེས་ཤིང་། །
ཁྲག་ཁྲིག་སྒྲོན་མེ་འབར་བའི་དཔལ་འཛིན་ན། །
པེ་ཅིན་གྲོང་ཁྱེར་ཆེ་འདིའི་མཐུན་དཔེར་འོས། །
ཞེས་གསུངས་པ་ལྟ་བུའོ། །
(10)རྨོངས་པའི་དཔེ།
དཔེ་དང་དཔེ་ཅན་ཕན་ཚུན་དུ། །
འཁྲུལ་བར་སྟོན་པ་རྨོངས་པའི་དཔེ། །
52



དོན་ཚན་གཉིས་པ། དཔེ་རྒྱན།
ཞེས་པ་བཞིན་དཔེ་དང་དཔེ་ཅན་ཕན་ཚུན་འཁྲུལ་བ་སྟེ་དཔེ་ནི་དཔེ་ཅན་་་་་་
འཁྲུལ་བ་དང་དཔེ་ཅན་ནི་དཔེ་རུ་འཁྲུལ་བ་བསྟན་ནས་དཔེ་དོན་གང་ཡིན་་་་་་
རྨོངས་པའི་ཚུལ་དུ་བརྗོད་པ་ལ་རྨོངས་པའི་དཔེ་ཞེས་བྱའོ། །འདི་ལས་དཔེ་དང་
དཔེ་ཅན་གང་ཡིན་རྨོངས་པའི་ཚུལ་གྱིས་དེ་གཉིས་ཆེས་ཆེར་འདྲ་བ་དང་དབྱེ་བ་
འབྱེད་མི་ནུས་པར་བརྗོད་ཡོད།
དེའི་མཚན་གཞི་དཔེར་བརྗོད་ལ་རྩ་བ་ལས།
ལུས་ཕྲ་ཁྱོད་གདོང་རི་བོང་ཅན། །
ཞེས་བརྟགས་ཁྱོད་གདོང་བསམ་པ་ཡིས། །
ཟླ་བ་ཡི་ཡང་རྗེས་སུ་བསྙེགས། །
ཞེས་འདི་རྨོངས་པའི་དཔེ་རུ་བཤད། །
ཅེས་གསུངས་པ་སྟེ། ལུས་ཕྲ་སྟེ་མཛེས་མ་ཁྱོད་ཀྱི་གདོང་མཐོང་བའི་ཚེ་ན་རི་བོང་
ཅན་ཏེ་ཟླ་བ་ཡིན་ནམ་སྙམ་དུ་བརྟགས་ནས་བསྒྱུར་པ་དང་། རྟག་ཏུ་ཁྱོད་གདོང་
ཡིད་ལ་དྲན་བཞིན་པའི་དབང་གིས་ཟླ་བ་མཐོང་བའི་ཚེ་ན་ཁྱོད་གདོང་ཡིན་པར་
བསམས་ནས་ཟླ་བ་ཡི་ཡང་རྗེས་སུ་བསྙེགས་པ་སྟེ་ཕྱིན་ནོ་ཞེས་པ་འདི་ནི་རྨོངས་་་་
པའི་དཔེ་རུ་བཤད་དོ་ཞེས་པའི་དོན། འདི་ལས་དཔེ་ཟླ་བ་དང་དཔེ་ཅན་གདོང་
གཉིས་གང་ཡིན་མ་ངེས་པར་རྨོངས་པའི་ཚུལ་གྱིས་དེ་གཉིས་ཧ་ཅང་འདྲ་བའི་་་་
ཚུལ་བསྟན་ཡོད། གོ་དོན་གྱི་དཔེར་བརྗོད་ལ་བོད་མཁས་པས།



ལེའུ་གཉིས་པ། དོན་རྒྱན།
ཁྱོད་ལུས་འབིགས་བྱེད་རླུང་གཞོན་གྱིས་བསྐྱོད་པའི། །
འཁྲི་ཤིང་གཞོན་ནུར་རབ་འཁྲུལ་མཛེས་སྡུག་ཅན། །
གང་གི་གཟུགས་ལ་མངོན་ཆགས་སྐྱེད་ཚལ་གྱི། །
གསར་འཁྲུངས་ལྗོན་པའི་མགུལ་ནས་འཁྱུད་རྩོམ་མོ། །
ཞེས་གསུངས་པ་དང་། གུང་ཐང་བསྟན་པའི་སྒྲོན་མེས།
གངས་ཀྱི་རི་བོ་དལ་གྱིས་རྒྱུ་བར་ནི། །
འཁྲུལ་བ་སྐྱེད་བྱེད་གཉིས་འཐུང་དབང་པོ་ལ། །
ལྟ་བར་འདོད་པས་རབ་དཀར་ཀེ་ལ་ཤ །
མཐོང་ཚེ་ལྕགས་ཀྱུའི་སྦྱོར་བ་རྩོམ་པས་བྲེལ། །
ཞེས་གསུངས་པ་ལྟ་བུའོ། །
(11)ཐེ་ཚོམ་གྱི་དཔེ།
དཔེ་དང་དཔེ་ཅན་འདྲ་ཆེས་པས། །
ཐེ་ཚོམ་བློ་སྐྱེས་ཐེ་ཚོམ་དཔེ། །
ཞེས་པ་བཞིན་དཔེ་དང་དཔེ་ཅན་གཉིས་ལས་གང་ཡིན་ལ་ཐེ་ཚོམ་ཟ་བའི་ཚུལ་་་
བྱས་ནས་དེ་གཉིས་ཆེས་ཆེར་འདྲ་བར་སྟོན་པ་ལ་ཐེ་ཚོམ་གྱི་དཔེ་ཟེར། ཡང་ན། །
ཐེ་ཚོམ་ཟ་མི་དགོས་པ་ལ་ཐེ་ཚོམ་ཟ་བའི་ཚུལ་བྱས་ནས་དཔེ་དང་དཔེ་ཅན་གཉིས་
་ ཏེབུལ། །
54



དོན་ཚན་གཉིས་པ། དཔེ་རྒྱན།
འདྲ་བར་སྟོན་པ་ལའོ། །
དེའི་མཚན་གཞི་དཔེར་བརྗོད་ལ་རྩ་བ་ལས།
པད་ནང་བུང་བ་འཁོར་རམ་ཅི། །
ཁྱོད་གདོང་ལ་མིག་གཡོའམ་ཅི། །
བདག་གི་སེམས་འདི་རྣམ་པར་གཡོ། །
ཞེས་པ་འདི་ནི་ཐེ་ཚོམ་དཔེ། །
ཞེས་གསུངས་པ་སྟེ། དཀར་ལ་དམར་བའི་མདངས་ཅན་ཁ་དོག་དང་དབྱིབས་ཀྱི་
མཛེས་པ་རྨད་དུ་བྱུང་བའི་གཞི་ཁྱད་པར་ཅན་ཞིག་གི་ངོས་ལ་མཐོན་མཐིང་རྣམ་
པར་འཕྲུལ་བའི་དངོས་པོ་ཡིད་འཕྲོག་པ་ཞིག་སྣང་བ་འདི་ནི་མེ་ཏོག་པད་མ་་་
ནང་དུ་བུང་བ་ཟུང་ཞིག་འཁོར་བ་ཡིན་ནམ། མཛེས་མ་ཁྱོད་ཀྱི་གདོང་ལ་རྣམ་
པར་འཕྲུལ་བའི་མིག་ཟུང་གཡོ་བ་ཡིན་ནམ་ཅི་ཞིག་སྙམ་དུ་བདག་གི་སེམས་འདི་
ཐེ་ཚོམ་གྱི་དབང་གིས་རྣམ་པར་གཡོ་ཞེས་པ་འདི་ནི་ཐེ་ཚོམ་གྱི་དཔེ་ཡིན་ཞེས་པའི་
དོན། འདི་ལས་དཔེ་དོན་གཉིས་དབྱེ་བ་འབྱེད་པ་ལ་ཐེ་ཚོམ་ཟ་བའི་ཚུལ་བྱས་
ནས་དཔེ་པད་མ་དང་དཔེ་ཅན་གདོང་། ཡང་དཔེ་བུང་བ་འཁོར་བ་དང་དཔེ་
ཅན་མིག་གཡོ་བ་རྣམས་ཧ་ཅང་མཚུངས་པ་གསལ་བར་བསྟན་འདུག གོ་དོན་གྱི་
དཔེར་བརྗོད་ལ་དབྱངས་ཅན་དགའ་བློས།
དཀར་མཛེས་ཆུ་འཛིན་གཞོན་ནུའི་དུམ་བུ་ལ། །



-
-
--
-
-
ལེའུ་གཉིས་པ། དོན་རྒྱན།
རྣམ་བཀྲ་དབང་གཞུ་གསར་བས་འཁྱུད་དམ་ཅི། །
འོན་ཏང་སྨྲ་བའི་ལྷ་མོ་ཁྱོད་ཀྱི་སྐུར། །
སྣ་ཚོགས་དར་གྱིས་བཀླུབས་སམ་འཕྱང་མོ་ཉུག །
ཅེས་གསུངས་པ་དང་། ཚེ་ཏན་ཞབས་དྲུང་གིས།
ཅི་འདི་སྤྲིན་གྱི་ཕང་བ་རུ། །
གློག་ཞགས་ལམ་ལམ་འཁྱུག་པའམ། །
ཡང་ན་ཤོག་གུ་ངོས་འཇམ་ལ། །
སྨྱུག་འཛིན་ཕྱག་སོར་སྐྱོད་དམ་ཅི། །
ཞེས་གསུངས་པ་ལྟ་བུའོ། །
ཐེ་ཚོམ་གྱི་དཔེ་འདི་ཤེས་ན་གཏན་འབེབས་ཀྱི་དཔེ(ངེས་རྙེད་ཀྱི་དཔེ)
ཞོར་ལ་ཤེས་འགྲོ་སྟེ། དེ་ཡང་ཐེ་ཚོམ་བཟློགས་ཏེ་དཔེ་མ་ཡིན་ལ་དཔེ་ཅན་ཡིན་
པར་གཏན་ལ་འབེབས་པར་བྱེད་པ་ལ་གཏན་འབེབས་ཀྱི་དཔེ་ཟེར་ཏེ་རྩ་བ་ལས།
ཟླ་བ་སྐྱེངས་བྱེད་མཛེས་པ་འདི། །
ཟླ་བས་ཚར་གཅོད་པད་མ་མིན། །
དེ་ཕྱིར་ཁྱོད་ཀྱི་གདོང་ཉིད་དོ། །
ཞེས་པ་འདི་ནི་ངེས་རྙེད་དཔེ། །



དོན་ཚན་གཉིས་པ། དཔེ་རྒྱན།
ཞེས་གསུངས་པ་སྟེ་ཐོག་མར་ཐེ་ཚོམ་སྐྱེས་ཤིང་རྗེས་སུ་ལེགས་པར་བརྟགས་པ་ན་
དཔེ་ལ་ཡོད་པའི་སྐྱོན་དེ་དཔེ་ཅན་ལ་མེད་པ་དང་། དཔེ་ཅན་ལ་ཡོད་པའི་ཡོན་
ཏན་དེ་དཔེ་ལ་མེད་པའི་ཁྱད་པར་གྱིས་དཔེ་ཅན་ཉིད་ཡིན་པར་གཏན་ལ་་་་་་་
འབེབས་པར་བྱེད་པ་ཞིག་ལ་གཏན་འབེབས་སམ་ངེས་རྙེད་ཀྱི་དཔེ་ཟེར་རོ་ཞེས་་
བསྟན་འདུག
(12)སྦྱར་བའི་དཔེ།
ཚིག་གཅིག་དཔེ་དོན་གཉིས་ཀར་སྦྱར། །
འདི་འདྲ་སྦྱར་བའི་དཔེ་རུ་འདོད། །
ཅེས་པ་བཞིན་ཚིག་གཅིག་སྒྲ་སྦྱར་དང་དོན་སྦྱར་གང་རུང་གི་སྒོ་ནས་དཔེ་དོན་་་་
གཉིས་ཀར་སྦྱར་ཆོག་པ་ལ་སྦྱར་བའི་དཔེ་ཞེས་བྱ། དེ་ཡང་ཚིག་གཅིག་གཞི་མི་
འདྲ་བ་དུ་མ་ལ་དོན་གཅིག་པའི་སྒོ་ནས་འཇུག་པ་ལ་དོན་སྦྱར་དང་དོན་མི་གཅིག་
པའི་སྒོ་ནས་འཇུག་པ་ལ་སྒྲ་སྦྱར་ཟེར་རོ། །
དེའི་མཚན་གཞི་དཔེར་བརྗོད་ལ་རྩ་བ་ལས།
བསིལ་ཟེར་ཅན་གྱི་དགྲ་ཟླ་དང་། །
དཔལ་དང་ལྡན་དང་དྲི་བཟང་གིས། །
ཁྱོད་ཀྱི་གདོང་ནི་ཆུ་སྐྱེས་བཞིན། །
ཞེས་པ་སྦྱར་བའི་དཔེ་རུ་བཤད། །



ལེའུ་གཉིས་པ། དོན་རྒྱན།
ཅེས་གསུངས་པ་སྟེ། བསིལ་ཟེར་ཅན་གྱི་དགྲ་ཟླ་སོགས་ཁྱད་ཆོས་དུ་མས་མཛེས་མ་
ཁྱོད་ཀྱི་གདོང་ནི་ཆུ་སྐྱེས་ཏེ་པད་མ་དང་མཚུངས་པར་བྱས་ཞེས་པ་འདི་ནི་སྦྱར་་་་
བའི་དཔེ་རུ་བཤད་ཅེས་པའི་དོན་ནོ། །དེ་ཡང་ཤོ་ལོ་ཀའི་ཕྱེད་སྔ་མ་ནི་དཔེ་པད་
མ་དང་དཔེ་ཅན་གདོང་གཉིས་ཀར་སྦྱར་ཆོག་སྟེ། ཟླ་བའི་འོད་ཀྱིས་པད་མ་ཁ་
ཟུམ་པར་བྱེད་པས་ན་པད་མ་ནི་བསིལ་ཟེར་ཅན་གྱི་དགྲ་ཟླ་ཡིན་པ་དང་། གདོང་
དང་ཟླ་བ་གཉིས་མཛེས་ཕུལ་སུ་ཆེ་རྩོད་པས་ན་གདོང་ནི་བསིལ་ཟེར་ཅན་གྱི་དགྲ་
ཟླ་ཡིན། པད་མ་ལས་ལྷ་མོ་དཔལ་མོ་བྱུང་བས་ན་དཔལ་དང་ལྡན་པ་དང་ཡང་ན་
མཛེས་སྡུག་གི་དཔལ་དང་ལྡན་པ་དང་། མཛེས་མའི་གདོང་ལ་མཛེས་པའི་དཔལ་
དང་ལྡན་པ། དྲི་བཟང་སྟེ་པད་མར་དྲི་བསུང་ལྡན་པ་དང་མཛེས་མའི་གདོང་པ་
ལ་ཁའི་དབུགས་ཀྱི་དྲི་ཞིམ་ཡོད་པའོ། །འདི་ལས་བསིལ་ཟེར་ཅན་གྱི་དགྲ་ཟླ་ཞེས་
པ་ནི་དོན་སྦྱར་ཡིན་ཞིང་། དཔལ་དང་ལྡན་པ་ཞེས་པ་ནི་འགྲེལ་ཚུལ་དང་པོ་ལྟར་
ན་སྒྲ་སྦྱར་དང་གཉིས་པ་ལྟར་ན་དོན་སྦྱར་ཡིན། དྲི་བཟང་ཞེས་པ་ནི་དོན་སྦྱར་
ཡིན་ཏེ་རེ་རེ་བཞིན་དུ་ཤེས་པར་བྱའོ། །གོ་དོན་གྱི་དཔེར་བརྗོད་ལ་བོད་མཁས་
པས།
དཀར་གསལ་དྲི་མ་སྤངས་པའི་བཞིན་རས་ཅན། །
ཆགས་ལྡན་སྙིང་ལ་ཀུན་དགའ་གསར་བའི་རོ། །
སྦྱིན་བྱེད་ལང་ཚོའི་འཕེལ་བ་རྩོམ་པ་ཡི། །
བདག་གི་གྲོགས་འདི་ཟླ་ཚེས་གསར་བ་བཞིན། །
58



དོན་ཚན་གཉིས་པ། དཔེ་རྒྱན།
ཞེས་གསུངས་པ་དང་། ཚེ་ཏན་ཞབས་དྲུང་གིས།
དྲི་བྲལ་རབ་དཀར་མཛེས་པའི་གཟི་བྱིན་ཆགས། །
དལ་གྱིས་གཡོ་ཞིང་བགྲོད་པའི་ཆ་ལུགས་ཅན། །
བལྟས་པས་མི་ངོམས་སྙིང་གི་དུམ་བུ་ཁྱོད། །
སྟོན་ཀའི་སྤྲིན་གྱི་ཕུང་པོར་ལན་བརྒྱར་འགྲན། །
ཞེས་གསུངས་པ་ལྟ་བུའོ། །
(13) མཉམ་ཉིད་ཀྱི་དཔེ།
སྒྲ་གཅིག་གཅོད་མཚམས་མི་འདྲ་བས། །
གཉིས་ཀར་འཇུག་པ་མཉམ་ཉིད་དཔེ། །
ཞེས་པ་བཞིན་སྒྲ་གཅིག་ཚིག་གི་གཅོད་མཚམས་མི་འདྲ་བའི་དབང་གིས་དཔེ་དོན་
གཉིས་ལ་མཉམ་པ་ཉིད་དུ་འཇུག་པ་ལ་མཉམ་ཉིད་ཀྱི་དཔེ་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
སྐྱེད་ཚལ་ཕྲེང་འདི་བུ་མོ་བཞིན། །
མཛེས་ལྡན་སཱ་ལ་ཀཱ་ན་ན། །
ཞེས་གསུངས་པ་སྟེ། སྐྱེད་ཚལ་གྱི་སཱ་ལའི་ནགས་ཀྱི་ཕྲེང་བ་མཛེས་ཤིང་ཡིད་དུ་
འོང་བ་དང་ལྡན་པ་འདི་ནི་བུ་མོ་གཞོན་ནུ་མ་བཞིན། མཛེས་ལྡན་སཱ་ལ་ཀཱ་ན་ན་



ལེའུ་གཉིས་པ། དོན་རྒྱན།
ཞེས་པའི་དོན་ནོ། །མཚུངས་ཆོས་ལ་དོན་གྱི་མཚུངས་ཆོས་དང་སྒྲའི་མཚུངས་ཆོས་
གཉིས་ཡོད་པ་ལས་སྔ་མ་ནི་ཤུགས་བསྟན་ཏེ་མཛེས་ཤིང་ཡིད་དུ་འོང་ལ་དྲི་བསུང་
དང་ལྡན་པ་སོགས་ཡིན་ནོ། །ཕྱི་མ་ནི་དངོས་བསྟན་ཏེ་མཛེས་ལྡན་སཱ་ལ་ཀཱ་ན་ན་
ཞེས་པ་འདི་ཡིན་ཏེ། འདི་དཔེ་ཅན་སྐྱེད་ཚལ་ལ་སྦྱོར་སྐབས་སུ་སཱ་ལ་ནི་སྤོས་
དཀར་གྱི་ཤིང་དང་། ཀཱ་ན་ན་ནི་ནགས་ཏེ། སྤོས་དཀར་ནགས་ཀྱི་མཛེས་པ་དང་
ལྡན་པར་གོ་ལ། དཔེ་བུ་མོ་ལ་སྦྱོར་སྐབས་སུ་ས་ནི་བཅས་པའི་དོན་དང་། ཨ་ལ་
ཀ་ནི་ལན་བུ། ཨ་ན་ན་ནི་གདོང་སྟེ། ལན་བུར་བཅས་པའི་གདོང་མཛེས་པ་དང་
ལྡན་པར་གོ་དགོས། སྒྲའི་མཚུངས་ཆོས་མཛེས་ལྡན་སཱ་ལ་ཀཱ་ན་ན་ཞེས་པ་འདིའི་
སྟེང་དུ་དོན་གྱི་མཚུངས་ཆོས་ཅི་ཡང་མེད་པ་ནི་མིན་ཏེ་སྐྱེད་ཚལ་ལ་ནགས་ལྡན་པ་
དང་བུ་མོ་ལ་སྐྲ་ཚོགས་ལྡན་པ་ནི་འདིར་བཞག་ཆོག་པ་ཡིན། མཉམ་ཉིད་ཅེས་པ་
ནི་སྒྲའི་མཚུངས་ཆོས་གཅོད་མཚམས་མི་འདྲ་བའི་སྒོ་ནས་དཔེ་དོན་གཉིས་ལ་་་་་་
མཉམ་པ་ཉིད་དུ་འཇུག་པ་ལ་གོའོ། །རྒྱན་འདི་དང་སྦྱར་བའི་དཔེ་གཉིས་ཀྱི་ཁྱད་
པར་གཙོ་བོ་ནི་གཅོད་མཚམས་ཐ་དད་ཡིན་མིན་གྱི་ཁྱད་པར་རོ། །གོ་དོན་གྱི་
དཔེར་བརྗོད་ལ་ཚེ་ཏན་ཞབས་དྲུང་གིས།
ལང་ཚོ་ཡོལ་བའི་མཛའ་གྲོགས་རྒན་པོ་ཁྱོད། །
ལོ་མང་ཐལ་བའི་སྡོང་སྐམ་རྗེས་འགྲོ་སྟེ། །
ཁ་དོག་མི་སྡུག་གཉེར་མས་ཡོངས་ཁེབས་ཤིང་། །
རིགས་མཐུན་གཞན་གྱི་གྲལ་ནས་ཕྱུང་བས་སོ། །
60



དོན་ཚན་གཉིས་པ། དཔེ་རྒྱན།
ཞེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས།
དེང་དུས་ས་ལ་དབང་བསྒྱུར་མི་གཟུགས་ཅན། །
བདེན་པ་བྲལ་གནས་མཚན་འགྲོའི་གཟུགས་སྦས་ཏེ། །
ཆེ་བཙན་གྲོགས་སུ་བླངས་ནས་ཡུལ་གཞན་ལ། །
འཕྲོག་བཅོམ་བྱེད་འདི་ཀུན་གྱི་གཤེད་མ་ལགས། །
ཞེས་གསུངས་པ་ལྟ་བུའོ། །
(14) སྨད་པའི་དཔེ།
དཔེ་འགའི་སྐྱོན་བསྟན་དཔེ་ཅན་ནི། །
མཆོག་ཅེས་བརྗོད་པ་སྨད་པའི་དཔེ། །
ཞེས་པ་བཞིན་དཔེ་ཅན་མཚོན་བྱེད་ལ་དཔེ་འགའ་བཀོད་པ་དང་དཔེ་དེ་དག་ལ་
སྐྱོན་རེ་བསྟན་ཏེ་སྨད་པ་བརྗོད་པས་ན་སྨད་པའི་དཔེ་ཞེས་བྱའོ། །དཔེ་ལ་སྨད་པ་
ནི་དཔེ་ཅན་ལ་བསྟོད་པའི་ཕྱིར་ཡིན་ནོ། །
དེའི་མཚན་གཞི་དཔེར་བརྗོད་ལ་རྩ་བ་ལས།
པད་མ་རྡུལ་མང་ཟླ་བ་འཛད། ། །
དེ་དག་ལས་ནི་ཁྱོད་ཀྱི་བཞིན། །
མཚུངས་པ་ལ་ཡང་ཁྱད་པར་བཅས། །



ལེའུ་གཉིས་པ། དོན་རྒྱན།
ཞེས་པ་སྨད་པའི་དཔེ་རུ་འདོད། །
ཅེས་གསུངས་པ་སྟེ། པད་མ་ནི་གེ་སར་གྱི་རྡུལ་མང་ཞིང་། ཟླ་བ་ནི་ནག་ཕྱོགས་སུ་
ཆ་ཤས་འཛད་པར་འགྱུར་བས། དེ་དག་ལས་ནི་མཛེས་མ་ཁྱོད་ཀྱི་བཞིན་རས་
མཚུངས་ཀྱང་ཁྱད་པར་དུ་འཕགས་པའི་ཡོན་ཏན་དང་བཅས་པ་ཞིག་རེད་ཅེས་པ་
འདི་ནི་སྨད་པའི་དཔེ་རུ་འདོད་དོ་ཞེས་པའི་དོན། འདི་ལས་དཔེ་པད་མ་དང་ཟླ་
བ་བཞིན་དུ་དཔེ་ཅན་མཛེས་མའི་བཞིན་རས་ལ་རྡུལ་མང་བ་དང་ཆ་ཤས་འཛད་
པ་སོགས་ཀྱི་སྐྱོན་མེད་ཕྱིར། དཔེ་དག་ལས་ཁྱད་དུ་འཕགས་པར་བསྟན་པ་ཞིག་
གོ །གོ་དོན་གྱི་དཔེར་བརྗོད་ལ་རྒྱལ་དབང་ལྔ་པས།
དཔལ་མོའི་གླུ་དབྱངས་ཡུལ་གྱིས་རྣམ་པར་བསྐལ། །
དབྱར་སྐྱེས་རྔ་གསང་དུས་ཀྱི་གཞན་དབང་གྱུར། །
དེ་དག་ལས་ནི་དབྱངས་ཅན་ལྷ་མོའི་གསུང་། །
མཚུངས་པ་ལས་ཀྱང་ཁྱད་པར་མང་དུ་མཆིས། །
ཞེས་གསུངས་པ་དང་། བསེ་ཚང་བློ་བཟང་དཔལ་ལྡན་གྱིས།
དྲི་ཟའི་རྒྱུད་མངས་སྙན་ཡང་དོན་གྱིས་དབེན། །
ཁུ་བྱུག་གསུང་སྙན་འཇེབས་ཀྱང་ལན་རེ་ཙམ། །
སྒེག་ལྡེམ་གར་གྱིས་མྱོས་པའི་གླུ་མའི་དབྱངས། །



དོན་ཚན་གཉིས་པ། དཔེ་རྒྱན། །
གང་དེར་མཚུངས་ཤིང་སྐྱོན་གྱི་ཕྱོགས་མི་དམིགས། །
ཞེས་གསུངས་པ་ལྟ་བུའོ། །
(15)བསྔགས་པའི་དཔེ།
དཔེ་འགར་བསྔགས་པ་སྔོན་སོང་ནས། །
དེ་དང་མཚུངས་བརྗོད་བསྔགས་པའི་དཔེ། །
ཞེས་པ་བཞིན་དཔེ་དག་ལ་ཡོན་ཏན་ལྡན་ཞེས་བསྔགས་པ་བརྗོད་དེ། དེ་རྣམས་
དང་དཔེ་ཅན་མཚུངས་ཞེས་བརྗོད་པ་ནི་བསྔགས་པའི་དཔེ་ཡིན། འདི་ལས་ཚིག་
ངོས་སུ་དཔེ་རྣམས་ལ་བསྔགས་པ་བརྗོད་ཡོད་མོད། དོན་དུ་དཔེ་ཅན་ལ་བསྔགས་
པ་བརྗོད་པ་ཞིག་ཡིན་ནོ། །
དེའི་མཚན་གཞི་དཔེར་བརྗོད་ལ་རྩ་བ་ལས།
པད་མས་ཚངས་པ་དག་ཀྱང་བསྐྱེད། །
ཟླ་བ་བདེ་འབྱུང་གཙུག་ན་མཛེས། །
དེ་དག་ཁྱོད་གདོང་མཚུངས་ཞེས་པ། །
དེ་ནི་བསྔགས་པའི་དཔེར་བརྗོད་དོ། །
ཞེས་གསུངས་པ་སྟེ། ཀུན་གྱི་བྱེད་པོ་ཁྱབ་འཇུག་གིས་ལྟེ་བར་པད་མ་སྤྲུལ་ཞིང་།
དེ་ལས་འཇིག་རྟེན་གྱི་བྱེད་པོ་མེས་པོ་ཚངས་པ་བསྐྱེད་པ་དང་། ཟླ་བ་ནི་བདེ་
་
63



ལེའུ་གཉིས་པ། དོན་རྒྱན།
འབྱུང་སྟེ་དབང་ཕྱུག་གི་སྤྱི་གཙུག་ཏུ་ཅོད་པན་དུ་མཛེས་སོ། །དཔེ་དེ་དག་དང་
ཁྱོད་གདོང་ནི་མཚུངས་ཞེས་བརྗོད་པ་ནི་བསྔགས་པའི་དཔེ་ཡིན་ཞེས་པའི་དོན།
འདི་ལས་དཔེ་པད་མ་ལ་ཚངས་པ་བསྐྱེད་ཅེས་བསྔགས་ཤིང་དཔེ་ཟླ་བ་ལ་དབང་
ཕྱུག་གི་གཙུག་རྒྱན་ཞེས་བསྔགས་རྗེས། དཔེ་ཅན་མཛེས་མའི་གདོང་དང་མཚུངས་
པར་བརྗོད་པས་ན། དོན་དུ་དཔེ་ཅན་མཛེས་མའི་གདོང་ལ་ཆེས་ཆེར་བསྔགས་པ་
ཞིག་ཡིན་ནོ། །གོ་དོན་གྱི་དཔེར་བརྗོད་ལ་ཚེ་ཏན་ཞབས་དྲུང་གིས།
མཁའ་དབྱིངས་ཚད་ནི་འདི་ཙམ་མམ། །
ཆུ་གཏེར་ཟབས་སུ་འདི་ཙམ་ཞེས། །
སུས་ཀྱང་གཞལ་བར་མི་སྤོབས་པས། །
ཁྱོད་ཐུགས་དེ་དག་ཉིད་དང་མཚུངས། །
ཞེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས།
ནོར་གྱི་འབྱུང་གནས་གཏིང་ཚད་དཔོག་པར་དཀའ། །
ཀུན་གསལ་ལམ་ཡངས་ཕ་མཐའ་བྲལ་བ་སྟེ། །
ཀུ་ཤའི་རྩེ་མོ་མ་འདྲེས་སོ་སོར་གསལ། །
དེ་དག་ཀུན་དང་གཙུག་ལག་རིག་གནས་མཚུངས། །
ཞེས་གསུངས་པ་ལྟ་བུའོ། །
(16)བརྗོད་འདོད་ཀྱི་དཔེ།



དོན་ཚན་གཉིས་པ། དཔེ་རྒྱུན།
སྐྱོན་ཡོན་ཅི་འགྱུར་ཤེས་དཀའ་ཡང་། །
དཔེ་རུ་འགོད་པ་བརྗོད་འདོད་དཔེ། །
ཞེས་པ་བཞིན་བརྗོད་འདོད་ཀྱི་དོན་མཚོན་བྱེད་ལ་དཔེ་འདི་བཀོད་ན་ཡོན་ཏན་་
དུ་འགྱུར་རམ། སྐྱོན་དུ་འགྱུར་བ་མི་ཤེས་མོད། དཔེ་འདི་འགོད་འདོད་བདག་གི་
ཡིད་ལ་ཡོད་པ་བཟློག་མ་ནུས་ཞེས་བརྗོད་པ་ནི་བརྗོད་འདོད་ཀྱི་དཔེ་ཡིན། འདི་
ལས་དཔེ་ལ་སྐྱོན་ཡོན་གྱི་ཆ་གཉིས་ཡོད་པ་བསྟན་ཏེ། དཔེ་ཅན་ལ་དཔེ་ཡི་ཡོན་
ཏན་གྱི་ཆ་མ་གཏོགས་སྐྱོན་གྱི་ཆ་མེད་པ་ཤུགས་སུ་བསྟན་པ་དང་ཆེས་ཆེར་་་་་་་་
བསྔགས་པ་བརྗོད་ཡོད།
དེའི་མཚན་གཞི་དཔེར་བརྗོད་ལ་རྩ་བ་ལས།
ཡོན་ཏན་ལྡན་ནམ་སྐྱོན་འགྱུར་ཡང་། །
ཁྱོད་གདོང་ཟླ་བ་མཚུངས་ཞེས་པ། །
བརྗོད་འདོད་བདག་གི་ཡིད་ལ་ཡོད། །
ཅེས་པ་བརྗོད་འདོད་དཔེ་ཞེས་རིགས། །
ཞེས་གསུངས་པ་སྟེ། ནམ་མཁའི་ཟླ་བ་ཁྱོད་གདོང་མཚོན་བྱེད་ཀྱི་དཔེར་བཞག་
ན་ཡོན་ཏན་ཏེ་དགེ་མཚན་དུ་འགྱུར་བའམ། ཡང་ན་སྐྱོན་ཏེ་མི་མཛེས་པར་
འགྱུར་བ་གང་ལྟར་ཡང་འདི་ལྟར་བརྗོད་འདོད་བདག་གི་ཡིད་ལ་ཡོད་ཅེས་པ་་་་
འདི་ལ་བརྗོད་འདོད་ཀྱི་དཔེ་ཞེས་མིང་བཏགས་ན་འོས་ཞེས་པའི་དོན། འདི་ལས་
65



ལེའུ་གཉིས་པ། དོན་རྒྱན།
ཡོན་ཏན་ལྡན་པ་ཞེས་བརྗོད་པ་ནི་ཟླ་བའི་དཀར་ཞིང་མཛེས་པ་དང་ཉ་གང་ཞིང་
ཡིད་འཕྲོག་པ་སོགས་ཀྱི་མཛེས་ཆོས་ལ་དམིགས་པ་ཡིན་ལ། སྐྱོན་འགྱུར་ཞེས་
བརྗོད་པ་ནི་ཟླ་བའི་ངོས་ཀྱི་ནག་ནོག་ར་རིའི་དྲི་མ་དང་ནག་ཕྱོགས་སུ་འགྲིབ་པ་་
སོགས་ཀྱི་རང་བཞིན་ལ་དམིགས་པ་ཡིན། འདི་ལྟར་བརྗོད་པ་ལ་བརྟེན་ནས་
མཛེས་མའི་གདོང་ལ་ཟླ་བའི་མཛེས་ཆོས་ལྡན་པ་ལས་སྐྱོན་གྱི་ཆ་ཅི་ཡང་མེད་པ་་་
བསྟན་པ་དང་། དཔེ་དོན་གཉིས་ལས་དོན་ལ་སྐྱོན་མེད་ཕྱིར་དཔེ་ལས་ཁྱད་དུ་
འཕགས་པར་བསྟན་འདུག གོ་དོན་གྱི་དཔེར་བརྗོད་ལ་བོད་མཁས་པས།
སྒྲིབ་དང་བྲལ་བའི་ཡོན་ཏན་གསལ་བྱེད་དམ། །
གལ་ཏེ་སྐྱོན་གྱི་རྣམ་པ་འཛིན་ཀྱང་རུང་། །
ཁྱོད་ཐུགས་ཡེ་ཤེས་ཆེ་དང་ནམ་མཁའི་ཀློང་། །
མཚུངས་ཞེས་བརྗོད་འདོད་བདག་གི་སྙིང་ལ་གནས། །
ཞེས་གསུངས་པ་དང་། ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
སྙན་ཞིང་འཇེབས་པའི་རང་བཞིན་གསལ་བྱེད་དམ། །
འོན་ཏེ་དམན་པའི་སྐྱོན་དུ་གྱུར་ཀྱང་རུང་། །
ཁྱོད་གསུང་དྲི་ཟའི་དབྱངས་ཀྱི་རྗེས་འགྲོ་ཞེས། །
བརྗོད་འདོད་ཡིད་ལ་ཤར་བ་བཟློག་མ་ནུས། །
ཞེས་གསུངས་པ་ལྟ་བུའོ། །
66



དོན་ཚན་གཉིས་པ། དཔེ་རྒྱན།
(17)འགལ་བའི་དཔེ།
དཔེ་དོན་རྣམ་པ་འགལ་བསྟན་ནས། ། །
ཆེས་ཆེར་མཚུངས་བརྗོད་འགལ་བའི་དཔེ། །
ཞེས་པ་བཞིན་བརྗོད་དོན་དང་དཔེ་རྣམས་རྣམ་པ་མི་འདྲ་བ་སྟེ་འགལ་བར་་་་་་
བརྗོད་དེ། ཕན་ཚུན་དངོས་ཤུགས་གང་རུང་དུ་མཚུངས་པར་སྟོན་པ་ལ་འགལ་
བའི་དཔེ་ཞེས་བརྗོད་པ་ཡིན། འདི་ལས་དཔེ་དོན་གཉིས་ལ་རྣམ་པ་མི་འདྲ་བའི་
ཁྱད་པར་ཙམ་ལས་ཁྱད་པར་གཞན་ཅི་ཡང་མེད་པ་བསྟན་འདུག
དེའི་མཚན་གཞི་དཔེར་བརྗོད་ལ་རྩ་བ་ལས།
འདབ་བརྒྱ་པ་དང་སྟོན་ཟླ་དང་། །
ཁྱོད་ཀྱི་གདོང་དང་གསུམ་པོ་ནི། །
ཕན་ཚུན་རྣམ་པ་འགལ་ཞེས་པ། །
དེ་ནི་འགལ་བའི་དཔེར་བརྗོད་དོ། །
ཞེས་གསུངས་པ་སྟེ། འདབ་བརྒྱ་པ་སྟེ་མེ་ཏོག་པད་མ་དང་སྟོན་ཟླ་སྟེ་སྟོན་དུས་ཀྱི་
དྭངས་གསལ་འོད་ལྡན་གྱི་ཟླ་བ། མཛེས་མ་ཁྱོད་ཀྱི་གདོང་དང་གསུམ་པོ་འདི་ནི་
ཕན་ཚུན་གཟུགས་དབྱིབས་རྣམ་པའི་ཆ་ནས་འགལ་བ་སྟེ་མི་འདྲའོ་ཞེས་པ་འདི་་
ནི་འགལ་བའི་དཔེ་ཡིན་ནོ་ཞེས་པའི་དོན། འདི་ལས་དཔེ་རྣམས་དང་དཔེ་ཅན་ནི་
ཕན་ཚུན་རྣམ་པ་འགལ་བར་བརྗོད་པའི་ཤུགས་ལ་དེ་དག་ནི་ངོ་བོའི་ཆ་ནས་ཆེས་
67



ལེའུ་གཉིས་པ། དོན་རྒྱན།
ཤིན་ཏུ་མཚུངས་པར་བརྗོད་ཡོད། གོ་དོན་གྱི་དཔེར་བརྗོད་ལ་ཞྭ་དམར་པཎྜི་ཏ་
དགེ་འདུན་བསྟན་འཛིན་རྒྱ་མཚོས།
ཡིད་འོང་མཚམས་སྤྲིན་གསར་བའི་ཕུང་པོ་དང་། །
པད་མ་རཱ་གའི་རྡུལ་མང་བརྩེགས་པའི་རི། །
རྣལ་འབྱོར་དབང་མོ་ཁྱོད་ཀྱི་མཛེས་སྐུ་རྣམས། །
ཕན་ཚུན་རྣམ་པ་འགལ་བ་ཙམ་དུ་ཟད། །།
ཅེས་གསུངས་པ་དང་། དབྱངས་ཅན་དགའ་བློས།
པུཎྜ་རི་ཀའི་མེ་ཏོག་གཞོན་ནུ་དང་། །
བདུད་རྩིའི་འོད་ཀྱིས་ཕྱེ་བའི་ས་མོས་ཚལ། །
མཚོ་བྱུང་ལྷ་མོ་དགྱེས་པའི་ཞལ་ཁྱིམ་གསུམ། །
རྣམ་པ་ཕན་ཚུན་འགལ་བ་ཉིད་དུ་མཐོང་། །
ཞེས་གསུངས་པ་ལྟ་བུའོ། །
(18) དགག་པའི་དཔེ།
དཔེ་ཡི་སྐྱོན་བགྲང་མཚུངས་པའི་དཔེར། །
མི་འོས་ཞེས་འགོག་དགག་པའི་དཔེ། ། །
ཞེས་པ་བཞིན་དཔེ་ཡི་སྐྱོན་ཏེ་མི་མཛེས་པ་འགའ་ཞིག་བསྟན་ཏེ། སྐྱོན་ལྡན་གྱི་



དོན་ཚན་གཉིས་པ། དཔེ་རྒྱན། །
དཔེ་དེ་ལྟ་བུས་དཔེ་ཅན་མཚོན་མི་ནུས་ཞེས་དཔེ་རུ་འཇོག་པ་འགོག་པས་ན་་་་་་
དགག་པའི་དཔེ་ཞེས་བརྗོད། འདི་ལས་དཔེ་ལ་སྐྱོན་ཡོད་པ་དང་དཔེ་ཅན་ལ་སྐྱོན་
མེད་པ་བརྗོད་དེ། དཔེ་ལས་དཔེ་ཅན་ཁྱད་འཕགས་ཡིན་པ་བསྟན་འདུག
དེའི་མཚན་གཞི་དཔེར་བརྗོད་ལ་རྩ་བ་ལས།
དྲི་མ་ལྡན་ཞིང་བླུན་གྱུར་པས། །
ཟླ་བ་ལ་ནི་ཁྱོད་གདོང་དང་། །
འགྲན་པའི་ནུས་པ་ནམ་ཡང་མེད། །
ཅེས་པ་དགག་པའི་དཔེ་ཉིད་དོ། །
ཞེས་གསུངས་པ་སྟེ། ཟླ་བ་ལ་ནག་ནོག་ར་རིའི་དྲི་མ་དང་ལྡན་ཞིང་བླུན་པོ་སྟེ་ཤེས་
པ་དང་མི་ལྡན་པའི་ཕྱིར་ན། དེར་མཛེས་མ་ཁྱོད་ཀྱི་གདོང་དྲི་མ་སྤངས་ཤིང་།
ཤེས་པ་དང་ལྡན་པ་འདི་ལ་འགྲན་ཟླ་བྱེད་པའི་ནུས་པ་ནམ་ཡང་མེད་དོ་ཞེས་་་་་
བརྗོད་པ་འདི་ནི་དགག་པའི་དཔེ་ཉིད་དོ་ཞེས་པའི་དོན། འདི་ལས་དཔེ་ཟླ་བ་ལ་
སྐྱོན་ཡོད་པ་དང་དཔེ་ཅན་མཛེས་མའི་གདོང་ལ་སྐྱོན་མེད་པ་བསྟན་ཏེ། དཔེ་ཡིས་
ཀྱང་འགྲན་མི་ནུས་ཞེས་དཔེ་ཅན་ལ་ཆེས་ཆེར་བསྔགས་པ་ཞིག་གོ །འདི་ནི་དཔེ་
ཅན་ལ་བསྔགས་ཚུལ་ཁྱད་པར་བ་ཞིག་ཡིན། གོ་དོན་གྱི་དཔེར་བརྗོད་ལ་ཞྭ་དམར་
པཎྜི་ཏ་དགེ་འདུན་བསྟན་འཛིན་རྒྱ་མཚོས།
རྩེ་དགས་ཡོངས་བྲེལ་ཆོས་ཀྱི་འདུ་ཤེས་མེད། །
69



=
ལེའུ་གཉིས་པ། དོན་རྒྱན།
སྲིད་འབྱོར་རྟག་པར་འཁྲུལ་བའི་ལྷ་རྣམས་ལ། །
དམ་པ་ཁྱོད་ཀྱི་དཔལ་དང་འགྲན་བཟོད་པའི། །
ཕུན་ཚོགས་ཏིལ་འབྲུའི་ཆ་ཡང་ག་ལ་དམིགས། །
ཞེས་གསུངས་པ་དང་། དབྱངས་ཅན་དགའ་བློས།
འདམ་རྫབ་ལས་སྐྱེས་གེ་སར་རྡུལ་མང་འཛིན། །
ཟླ་བའི་རེག་པ་མི་བཟོད་འབྱེད་འཛུམ་ཅན། །
ལྡུམ་རའི་དཔལ་གྱི་འདབ་མ་གཞོན་ནུ་འདི། །
ཁྱོད་ཞལ་མཛེས་པའི་དོ་ཟླར་ག་ལ་འོས། །
ཞེས་གསུངས་པ་ལྟ་བུའོ། །
(19)ངོ་བསྟོད་ཀྱི་དཔེ།
དོན་ལ་མཚུངས་ཆོས་ཆ་མི་ཚང་། །
ཡིན་ཡང་མཚུངས་སྟོན་ངོ་བསྟོད་དཔེ། །
ཞེས་པ་བཞིན་དཔེ་ཅན་ལ་མཚུངས་ཆོས་ཀྱི་ཆ་ཡོངས་རྫོགས་མི་ཚང་བ་དང་།
དཔེ་ལ་མཚུངས་ཆོས་ཀྱི་ཆ་ཡོངས་སུ་རྫོགས་པར་ཚང་བ་ཞིག་ཡིན་མོད་ཀྱང་།
དཔེ་ཅན་ནི་དམན་པ་མིན་ལ། དཔེ་ནི་དཔེ་ཅན་ལས་ལྷག་པ་ཡང་མིན་པར་དེ་
གཉིས་ཀ་མཚུངས་པར་སྟོན་པ་ལ་ངོ་བསྟོད་ཀྱི་དཔེ་ཟེར། འདི་ལས་མཚུངས་



དོན་ཚན་གཉིས་པ། དཔེ་རྒྱན།
ཆོས་ཆ་མི་ཚང་བའི་དཔེ་ཅན་ནི་མཚུངས་ཆོས་ཆ་ཚང་བའི་དཔེ་དང་མཚུངས་་་་
ཞེས་དཔེ་ཅན་ལ་ངོ་བསྟོད་བྱས་པ་ཡིན་ནོ། །འདི་ལ་མཛེས་པའི་དཔེ་ཞེས་ཀྱང་
འབོད་དོ། །
དེའི་མཚན་གཞི་དཔེར་བརྗོད་ལ་རྩ་བ་ལས།
ཁྱོད་གདོང་རི་དྭགས་མིག་གིས་མཚན། །
ཟླ་བ་རི་དྭགས་ཉིད་ཀྱིས་མཚན། །
དེ་ལྟ་ན་ཡང་འདི་མཚུངས་ཉིད། །
ཁྱད་འཕགས་མིན་ཞེས་མཛེས་པའི་དཔེ། །
ཞེས་གསུངས་པ་སྟེ། མཛེས་མ་ཁྱོད་ཀྱི་གདོང་ནི་རི་དྭགས་ཀྱི་ལུས་ཀྱི་ཆ་ཤས་མིག་
གིས་མཚན་པ་སྟེ་རྟགས་བཀོད་ཡོད་ལ། ཟླ་བ་ནི་རི་དྭགས་ཀྱི་ལུས་ཡོངས་སུ་
རྫོགས་པ་ཉིད་ཀྱིས་མཚན་པ་སྟེ་རྟགས་བཀོད་ཡོད། དེ་ལྟ་ན་ཡང་མཛེས་མ་ཁྱོད་
ཀྱི་གདོང་དང་ཟླ་བ་གཉིས་མཚུངས་པ་ཉིད་དེ་མཚུངས་པ་འབའ་ཞིག་ཡིན་གྱི། ཟླ་
བ་རི་དྭགས་ཀྱི་ལུས་ཡོངས་རྫོགས་དང་ལྡན་པའི་ཆ་ནས་ལྷག་པ་དང་། མཛེས་
མའི་གདོང་རི་དྭགས་ཀྱི་ལུས་ཀྱི་ཆ་ཤས་མིག་གི་མཛེས་པ་ཙམ་ལས་མི་ལྡན་པའི་ཆ་
ནས་དམན་པ་ནི་ནམ་ཡང་མ་ཡིན་ནོ་ཞེས་པ་ནི་མཛེས་པའི་དཔེའོ་ཞེས་པའི་དོན་
ཡིན། འདི་ལས་དཔེ་ཟླ་བ་ལ་མཚུངས་ཆོས་ཡོངས་སུ་རྫོགས་པ་དང་དཔེ་ཅན་
མཛེས་མའི་བཞིན་རས་ལ་མཚུངས་ཆོས་ཀྱི་ཟུར་ཙམ་ལས་མེད་མོད། མཚུངས་
ཆོས་ཡོད་པའི་ཕྱིར་ན་མཚུངས་པ་ཉིད་ལས་དམན་ལྷག་གི་ཁྱད་པར་ནི་མེད་དོ་་་
71



ལེའུ་གཉིས་པ། དོན་རྒྱན།
ཞེས་དཔེ་ཅན་ལ་ངོ་བསྟོད་བྱས་ཡོད་དོ། །རི་དྭགས་མིག་ཅེས་པ་ནི་མིག་དཀྱུས་
རིང་ཞིང་མཛེས་པའི་རི་དྭགས་ཨེ་ན་ཡའི་མིག་ལ་གོ་དགོས་མོད། ཕྱིས་སུ་བྱེ་བྲག་
གི་ཡོན་ཏན་སྤྱི་ལ་བཞག་སྟེ་རི་དྭགས་ཀྱི་མིག་ནི་མཛེས་སྡུག་ལྡན་པར་གྲགས་སོ། །
ཟླ་བའི་རི་དྭགས་ཞེས་པ་ནི་ཟླ་བའི་ངོས་སུ་རི་བོང་གི་གཟུགས་རིས་དང་འདྲ་བའི་
ར་རི་ཞིག་ཡོད་པ་དེར་ངོས་འཛིན་དགོས། འདིར་ཆོས་དང་ཚན་རིག་གི་འགྲེལ་
ཚུལ་གཉིས་ཡོད་པ་ལས་སྔ་མ་ལྟར་ན་སྟོན་པ་ཤཱཀྱ་ཐུབ་པའི་སྐྱེས་རབས་ལས་རི་་་
བོང་གི་སྐྱེས་རབས་དང་སྦྱར་ཡོད་དེ། རི་བོང་བྱང་ཆུབ་སེམས་དཔའ་དང་སྲམ།
ཅེ་སྤྱང་། སྤྲེའུ་བཅས་མཉམ་དུ་གནས་སྐབས་སུ། རི་བོང་བྱང་ཆུབ་སེམས་དཔས་
རང་ལུས་ཕངས་པ་མེད་པར་ལྷ་དབང་བརྒྱ་བྱིན་གྱི་སྤྲུལ་བ་བྲམ་ཟེ་ལ་སྦྱིན་པས་ན།
ལྷ་དབང་གི་ཐུགས་འཕྲོགས། དེ་ནས་ལྷ་དབང་གིས་རི་བོང་བྱང་ཆུབ་སེམས་
དཔའི་གཟུགས་རིས་ནི་ལྷའི་རྣམ་པར་རྒྱལ་བའི་ཁང་བཟང་གི་རྩིག་ངོས་དང་ཟླ་་
བའི་རྩིག་ངོས་སུ་བྲིས་ཏེ་སེམས་ཅན་ཡོངས་ལ་བསྟན་པའོ། །ཕྱི་མ་ལྟར་ན་ཟླ་བའི་
གོ་ལའི་ངོས་ཀྱི་རི་བྲག་མཐོན་པོ་རྣམས་ཀྱི་གྲིབ་གཟུགས་ལ་ངོས་འཛིན་ལ། འདི་
ནི་དོན་དངོས་ཇི་བཞིན་བརྗོད་པ་ཡིན་ནོ། །
གོ་དོན་གྱི་དཔེར་བརྗོད་ལ་པཎ་ཆེན་བློ་བཟང་ཡེ་ཤེས་ཀྱིས།
ཁྱོད་ཞལ་ཙན་དན་དམར་པོའི་དྲི་བྲོ་ཞིང་། །
སྐྱེད་ཚལ་ཙན་དན་ལྗོན་པས་ཡོངས་སུ་ཁེབས། །
འོན་ཏེ་བཟང་པོའི་དྲི་བསུང་འཐུལ་བ་ལ། །



དོན་ཚན་གཉིས་པ། དཔེ་རྒྱན།
རྣམ་དབྱེར་མ་མཆིས་གང་དེ་ངོ་མཚར་ཆོས། །
ཞེས་གསུངས་པ་དང་། ཚེ་ཏན་ཞབས་དྲུང་གིས། །
རྟ་ཕོ་ལ་ནི་མགྱོགས་འགྲོའི་མིང་གིས་འབོད། །
རླངས་འཁོར་ལ་ནི་མགྱོགས་འགྲོ་དོན་དང་ལྡན། །
དེ་ལྟའི་ཕྱིར་ན་གང་ཞིག་དམན་འགྱུར་ཞིང་། །
ཅིག་ཤོས་ལྷག་པའི་ཁྱད་པར་སུ་ཡིས་འབྱེད། །
ཅེས་གསུངས་པ་ལྟ་བུའོ། །
(20)དེ་ཉིད་བརྗོད་པའི་དཔེ།
འདི་ནི་དཔེ་མིན་འདི་དཔེ་ཅན། །
ཞེས་པ་དེ་ཉིད་བརྗོད་པའི་དཔེ། །
ཞེས་པ་བཞིན་དཔེ་དོན་གཉིས་ཀའི་མཚུངས་ཆོས་མངོན་པར་གསལ་བའི་དངོས་
པོ་དེ་ནི་དཔེ་དང་ཤིན་ཏུ་འདྲ་བ་ཞིག་ཡིན་མོད། དཔེ་མིན་ཏེ་དཔེ་ཅན་ཉིད་ཡིན་
ནོ་ཞེས་ཡིན་ལུགས་ལྟར་བདེན་པར་བརྗོད་པས་ན་དེ་ཉིད་བརྗོད་པའི་དཔེ་ཞེས་་
བྱའོ། །
དེའི་མཚན་གཞི་དཔེར་བརྗོད་ལ་རྩ་བ་ལས།།
འདི་ནི་བཞིན་ཉིད་པད་མ་མིན། །
73་



ལེའུ་གཉིས་པ། དོན་རྒྱུན།
འདི་དག་བུང་བ་མ་ཡིན་མིག །
ཅེས་པ་རྣམ་གསལ་མཚུངས་པ་ལས། །
དེ་ནི་དེ་ཉིད་བརྗོད་པའི་དཔེ། །
ཞེས་གསུངས་པ་སྟེ། དཀར་ལ་དམར་མདངས་ཆགས་པའི་གཞི་ཁྱད་པར་ཅན་
ཞིག་གི་ངོས་སུ་གནག་ཅིང་སྣུམ་ལ་གཡོ་བའི་རྣམ་པ་ཅན་གྱི་དངོས་པོ་ཟུང་ཞིག་་་་
སྣང་བ་འདི་ནི་པད་མའི་སྟེང་དུ་བུང་བ་འཁོར་བ་དང་ཤིན་ཏུ་འདྲ་མོད། དེ་མ་
ཡིན་པར་མཛེས་མའི་བཞིན་ལ་མིག་ཟུང་གཡོ་བ་ཡིན་ནོ་ཞེས་བརྗོད་པའོ། །དེ་
ཡང་ཞིབ་ཏུ་བརྗོད་ན། དཀར་ལ་དམར་མདངས་ཆགས་པ་འདི་ནི་མཛེས་མའི་
བཞིན་རས་ཡིན་གྱི་པད་མ་ནི་མིན་ཞིང་། གནག་ཅིང་སྣུམ་ལ་གཡོ་བའི་དངོས་པོ་
ཟུང་ཞིག་སྣང་བ་འདི་ནི་བུང་བ་མ་ཡིན་གྱི་མཛེས་མའི་མིག་ཡིན་ནོ་ཞེས་དཔེ་དོན་
གཉིས་མཚུངས་ཆོས་ཀྱིས་རྣམ་པར་གསལ་བར་མཚུངས་པ་ལས་སོ་སོར་ཕྱེ་བ་དེ་་
ནི་དེ་ཉིད་བརྗོད་པའི་དཔེ་ཡིན་ཞེས་པའི་དོན་ནོ། །འདི་ལས་ཐོག་མར་དཔེ་དོན་
གཉིས་ཧ་ཅང་འདྲ་བས་དབྱེ་བ་འབྱེད་མི་ཐུབ་པ་ལྟར་བརྗོད་པ་དང་། ཕྱིས་སུ་
བརྟགས་ཤིང་དཔྱད་པས་དཔེ་མིན་དཔེ་ཅན་ཡིན་པའི་ཚུལ་ལུགས་བདེན་པར་་་་་
བརྗོད་ཡོད་དོ། །གཏན་འབེབས་ཀྱི་དཔེ་དང་དེ་ཉིད་བརྗོད་པའི་དཔེ་གཉིས་ཀྱི་
ཁྱད་པར་ནི་ཧ་ཅང་མཚུངས་པའི་དཔེ་དོན་གཉིས་སོ་སོར་འབྱེད་བྱེད་ཀྱི་རྟགས་་
དང་མཚན་མ་དངོས་སུ་བཀོད་མིན་གྱི་ཁྱད་པར་རོ། །གོ་དོན་གྱི་དཔེར་བརྗོད་ལ་
རྒྱལ་དབང་ལྔ་པས།
74



དོན་ཚན་གཉིས་པ། དཔེ་རྒྱན།
ཁ་དོག་རྣམ་པར་བཀྲ་འདི་དབང་གཞུ་དང་། །
མཚུངས་ཀྱང་དེ་མིན་འཆི་མེད་ལྷ་ཡི་གོས། །
ཤིན་ཏུ་སྙན་འདི་བུང་བའི་སྐད་འདྲ་ཡང་། །
མ་ཡིན་དབྱངས་ཅན་ཕྱག་གི་རྒྱུད་མང་སྒྲ། །
ཞེས་གསུངས་པ་དང་། ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
འདི་ཀོ་འཇམ་མགོན་བླ་མའི་དགྱེས་འཛུམ་ཞལ། །
ཡིན་མོད་འོད་དཀར་འཚེར་བའི་ཟླ་ཤེལ་མིན། །
དྲི་ཟའི་གླུ་དབྱངས་འཁྲོལ་མིན་ཟབ་རྒྱས་ཀྱི། །
ལེགས་བཤད་གསར་བའི་གདངས་སྙན་བསྒྲགས་པ་་་་་
ལགས། །
ཞེས་གསུངས་པ་ལྟ་བུའོ། །
(21) ཐུན་མོང་མིན་པའི་དཔེ།
ཁྱད་འཕགས་དཔེ་འགས་མཚུངས་མིན་པས། །
རང་ཉིད་དཔེར་སྟོན་ཐུན་མིན་དཔེ། །
ཞེས་པ་བཞིན་བརྗོད་འདོད་ཀྱི་དོན་ཏེ་དཔེ་ཅན་ཉིད་ཁྱད་དུ་འཕགས་པའི་ཡོན་
ཏན་ཅན་གྱི་དཔེ་འགས་མཚོན་མི་ཐུབ་པས། དེའི་དཔེ་ལ་རང་ཉིད་འཇོག་པ་ལས་
75



ལེའུ་གཉིས་པ། དོན་རྒྱན། །
འོས་མེད་ཅེས་རང་གི་དཔེར་རང་ཉིད་འཇོག་པ་ལ་ཐུན་མོང་མིན་པའི་དཔེ་ཟེར།
འདིར་རྗེས་འགྲོ་མེད་པའི་རྒྱན་ཞེས་ཀྱང་འབོད་དོ། །འདི་ལས་བརྗོད་འདོད་ཀྱི་
དོན་ནི་ཐུན་མོང་བ་ཞིག་མིན་པ་བསྟན་འདུག
དེའི་མཚན་གཞི་དཔེར་བརྗོད་ལ་རྩ་བ་ལས།
ཟླ་བ་པད་མ་དག་གི་ནི། །
མཛེས་པ་ལས་འདས་ཁྱོད་ཀྱི་གདོང་། །
བདག་རང་ཉིད་དང་མཚུངས་པར་འགྱུར། །
ཞེས་པ་ཐུན་མོང་མིན་པའི་དཔེ། །
ཞེས་གསུངས་པ་སྟེ། འཇིག་རྟེན་འདི་ན་མཛེས་སྡུག་གི་ཕུང་པོར་གྱུར་ཅིང་མཛེས་
པ་ཀུན་གྱི་དཔེར་བྱེད་པ་དཀར་གསལ་ཟླ་བ་དང་མཛེས་སྡུག་པད་མ་དག་གི་་་་་
མཛེས་པ་ལས་ཀྱང་འདས་པར་གྱུར་པའི་ཁྱོད་ཀྱི་གདོང་ནི་བདག་རང་ཉིད་དང་་་
མཚུངས་པར་འགྱུར་གྱི་གཞན་གྱིས་ནི་དཔེར་བྱ་མི་ནུས་སོ་ཞེས་བརྗོད་པ་འདི་ནི་
ཐུན་མོང་མིན་པའི་དཔེའོ་ཞེས་པའི་དོན། འདི་ལས་བརྗོད་དོན་ནི་ཐུན་མོང་མིན་
པ་ཞིག་ཡིན་ཕྱིར་གཞན་གང་གིས་ཀྱང་དཔེ་བྱ་མི་ཐུབ་ལ། ངེས་པར་དཔེ་ཞིག་
འགོད་དགོས་ན་རང་ཉིད་འགོད་དགོས་ཞེས་བརྗོད་དོན་ལ་འུད་ཆེན་པོས་་་་་་་
བསྔགས་པ་བརྗོད་ཡོད། གོ་དོན་གྱི་དཔེར་བརྗོད་ལ་རྒྱལ་དབང་ལྔ་པས།
རབ་དཀར་ཆུ་ཤེལ་དབང་པོའི་དཀྱིལ་འཁོར་དང་། །
76



མས
དོན་ཚན་གཉིས་པ། དཔེ་རྒྱན།
ཨུཏྤལ་འདབ་མས་མཛེས་པའི་ཆ་ཙམ་དུ། །
མཚུངས་པའི་གོ་སྐབས་བྲལ་བས་མཚར་བའི་དཔེར། །
རང་ཉིད་ལེགས་བསྟན་ཚངས་སྲས་ལུས་ཕྲ་མ། །
ཞེས་གསུངས་པ་དང་། ཚེ་ཏན་ཞབས་དྲུང་གིས།
མཛེས་པའི་ཕུལ་གྱུར་དྲི་མེད་ཟླ་དཀྱིལ་དང་། །
པད་གཞོན་དག་གིས་ཆར་ཡང་སྐྲུན་མིན་ན། །
ད་ནི་སྙིང་གྲོགས་ཁྱོད་ཀྱི་ལང་ཚོའི་དཔེར། །
རང་ཉིད་ལས་གཞན་སུས་ཀྱང་འགྲན་མི་བསྡོ། །
ཞེས་གསུངས་པ་ལྟ་བུའོ། །
(22)བྱུང་མིན་གྱི་དཔེ།
དཔེ་ཡི་ཁྱད་ཆོས་ཀུན་བསྡུས་པ། །
དོན་ལ་ལྡན་ཞེས་བྱུང་མིན་དཔེ། །
ཞེས་པ་བཞིན་དཔེ་ལ་ཡོད་པའི་ཁྱད་ཆོས་ཡོད་དོ་ཅོག་ཕྱོགས་ཀུན་ནས་གཅིག་ཏུ་
བསྡུས་པ་བཞིན་ཞེས་དཔེ་ཅན་གསལ་བར་བྱེད་པའི་རྒྱན་ལ་བྱུང་མིན་གྱི་དཔེ་་་་
ཟེར། བྱུང་མིན་ཞེས་པ་ནི་དཔེ་ཡི་ཁྱད་ཆོས་ཡོད་ཚད་ཕྱོགས་གཅིག་ཏུ་བསྡུས་པ་
ནི་སྔར་བྱུང་མ་མྱོང་བ་ལ་གོ་དགོས། འདི་ནི་བསྟོད་སྨད་གཉིས་ཀའི་ཕྱོགས་ལ་
77



ལེའུ་གཉིས་པ། དོན་རྒྱན།
བཀོལ་ཆོག་པའི་རྒྱན་ཞིག་ཡིན།
དེའི་མཚན་གཞི་དཔེར་བརྗོད་ལ་རྩ་བ་ལས།
པད་མའི་མཛེས་པའི་སྙིང་པོ་ཀུན། །
འགའ་ཞིག་དག་ཏུ་བསྡུས་པ་བཞིན། །
ཁྱོད་ཀྱི་གདོང་ནི་རྣམ་པར་མཛེས། །
དེ་ནི་བྱུང་མིན་དཔེ་ཞེས་རིག །
ཅེས་གསུངས་པ་སྟེ། འཇིག་རྟེན་ཀུན་ཏུ་བཞད་པའི་མེ་ཏོག་པད་མའི་མཛེས་སྡུག་
གི་སྙིང་པོ་ཐམས་ཅད་གནས་འགའ་ཞིག་དག་ཏུ་ཕྱོགས་གཅིག་ཏུ་བསྡུས་པ་བཞིན་
དུ་ཁྱོད་ཀྱི་གདོང་ནི་རྣམ་པར་མཛེས་སོ་ཞེས་པ་དེ་ནི་བྱུང་མིན་གྱི་དཔེ་ཞེས་རིག་་
པ་སྟེ་ཤེས་པར་བྱའོ་ཞེས་པའི་དོན། འདི་ལས་བྱུང་མིན་གྱི་དཔེ་ནི་པད་མའི་
མཛེས་སྡུག་གི་སྙིང་པོ་ཀུན་ཕྱོགས་གཅིག་ཏུ་བསྡུས་པ་ཞེས་པ་འདི་ཡིན་ལ། དཔེ་
ཅན་ནི་མཛེས་མའི་གདོང་པ་ཡིན། དཔེ་དོན་གཉིས་ཀྱི་མཚུངས་ཆོས་ནི་རྣམ་པར་
མཛེས་ཞེས་པ་འདི་ཡིན། རྒྱན་འདིས་དཔེ་ཅན་གྱི་ཁྱད་ཆོས་འུད་ཆེན་པོས་སྒྲོག་
པར་བྱེད་ནུས་པ་དང་སྒྱུ་རྩལ་གྱི་རང་བཞིན་བླ་ལྷག་གིས་ལྡན་པར་བྱེད་ཐུབ། གོ་
དོན་གྱི་དཔེར་བརྗོད་ལ་རྒྱལ་དབང་ལྔ་པས། །
མང་ཐོས་ཡོན་ཏན་ཁུར་གྱིས་རབ་ལྕི་བའི། །
གནས་ལྔའི་མཐར་སོན་པཎ་ཆེན་ཆོས་སྐྱོང་བཟང་། །



དོན་ཚན་གཉིས་པ། དཔེ་རྒྱུན།
མཁས་གྲུབ་བྱེ་བའི་འཆད་རྩོད་རྩོམ་པ་ཡི། །
བློ་གྲོས་མཐའ་དག་གཅིག་ཏུ་གྱུར་པ་བཞིན། །
ཞེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས།
བརྗིད་ཆགས་དམར་མདངས་བཀྲ་བའི་ཤོག་བུའི་ངོས། །
རླབས་ཆེན་དེང་རབས་ཅན་བཞིའི་འཛུགས་སྐྲུན་གྱི། །
ངོ་མཚར་འཆར་འགོད་གསེར་གྱི་དཔེ་རིས་འདི། །
ས་སྟེང་དགེ་མཚན་གཅིག་ཏུ་བསྡུས་པ་བཞིན། །
ཞེས་གསུངས་པ་ལྟ་བུའོ། །
（23) སྲིད་མིན་གྱི་དཔེ།
དཔེ་ལ་ཆོས་དེ་མི་སྲིད་ལྟར། །
དཔེ་ཅན་མཚུངས་ཞེས་སྲིད་མིན་དཔེ། ། །
ཞེས་པ་བཞིན་དཔེ་ལ་ཆོས་དེ་ཡོད་མི་སྲིད་པ་ལྟར་དཔེ་ཅན་ཡང་མཚུངས་ཞེས་་་་
བརྗོད་པ་ནི་སྲིད་མིན་གྱི་དཔེ་ཡིན། འདིའི་སྲིད་མིན་ཞེས་པ་ནི་སྐྱོན་དང་ཡོན་
ཏན་ཡོད་མི་སྲིད་པ་དང་འབྱུང་མི་སྲིད་པ་ལ་གོ་དགོས།
དེའི་མཚན་གཞི་དཔེར་བརྗོད་ལ་རྩ་བ་ལས།
ཟླ་བའི་གཟུགས་ལས་དུག་བཞིན་དང་། །
79



-
-
ལེའུ་གཉིས་པ། དོན་རྒྱན།
ཙན་དན་ལས་ནི་མེ་བཞིན་དུ། །
ཞལ་འདི་ལས་ནི་རྩུབ་མོའི་ཚིག །
དེ་ནི་སྲིད་པ་མིན་པའི་དཔེ། །
ཞེས་གསུངས་པ་སྟེ། བདུད་རྩིའི་རང་བཞིན་ཅན་གྱི་དཀར་གསལ་ཟླ་བའི་
གཟུགས་ལས་དུག་དང༌། མཐའ་གཅིག་ཏུ་བསིལ་བའི་རང་བཞིན་ཅན་གྱི་ཙན་
དན་ལས་ནི་མེ་འབྱུང་མི་སྲིད་པ་བཞིན་དུ། ཁྱོད་ཀྱི་ཞལ་འདི་ལས་ནི་རྩུབ་མོའི་
ཚིག་སྟེ་ཚིག་ངན་པ་འབྱུང་མི་སྲིད་ཅེས་པ་དེ་ནི་སྲིད་མིན་གྱི་དཔེ་ཡིན་ཞེས་པའི་
དོན། འདི་ལས་དཔེ་ཟླ་བ་ལས་དུག་དང་ཙན་དན་ལས་མེ་འབྱུང་མི་སྲིད་པ་
བཞིན་དུ་དཔེ་ཅན་ཞལ་ལས་ཚིག་རྩུབ་འབྱུང་མི་སྲིད་ཅེས་སྲིད་པ་མིན་པ་སྟེ་ཡོད་
པ་མིན་པའི་ངོས་ནས་དཔེ་དོན་གཉིས་མཚུངས་པར་བྱས་ཡོད། སྔར་གྱི་སྙན་
འགྲེལ་དག་ལས་སྲིད་མིན་ཞེས་པ་ནི་སྐྱོན་ཁོ་ནར་སྦྱར་ཡོད་མོད། ཡོན་ཏན་ལ་
ཡང་སྦྱར་ཆོག་པ་ཡིན་ཏེ། དཔེར་ན། བོང་བུའི་ངག་ལས་ལེགས་བཤད་དང་། །
འཕར་སྤྱང་ལས་ནི་ལྷག་བསམ་བཞིན། །རང་བཞིན་ངན་ཞིང་བླུན་གྱུར་པའི། །
གཤེད་མ་ལ་ནི་ཕན་སེམས་མེད། །ཅེས་པ་ལྟ་བུའོ། །གོ་དོན་གྱི་དཔེར་བརྗོད་ལ་
པཎ་ཆེན་བློ་བཟང་ཡེ་ཤེས་ཀྱིས།
རྟ་བདུན་ལས་ནི་བསིལ་བའི་ཟེར་ཕྲེང་དང༌། །
ཆུ་རྒྱུན་བསྲུབས་ལས་མེ་ལྕེ་མི་འབྱུང་བཞིན། །
དམ་པ་ཁྱོད་ཀྱི་ཞལ་ལས་བརླང་པོའི་ཚིག །
80



དོན་ཚན་གཉིས་པ། དཔེ་རྒྱན།
འབྱུང་བའི་གོ་སྐབས་གཏན་ནས་སྲིད་མ་ཡིན། །
ཞེས་གསུངས་པ་དང་། ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
ཉིན་བྱེད་དཀྱིལ་འཁོར་ཆེ་ལས་མུན་པ་དང༌། །
རི་བོང་ཅན་ལས་སྤྲོས་པའི་ཚ་ཟེར་བཞིན། །
ཁྲིམས་ལྡན་ཁྱོད་ཀྱི་ཞལ་ལས་དུས་ནམ་ཡང་། །
ཕ་རོལ་བསླུ་བའི་རྫུན་ཚིག་འབྱུང་མི་སྲིད། །
ཅེས་གསུངས་པ་ལྟ་བུའོ། །
(24)མང་བའི་དཔེ།
དོན་གྱི་ཁྱད་ཆོས་གཅིག་མཚོན་ཕྱིར། །
དཔེ་ནི་མང་འགོད་མང་བའི་དཔེ། །
ཞེས་པ་བཞིན་དོན་ཏེ་དཔེ་ཅན་གྱི་ཁྱད་ཆོས་གཅིག་མཚོན་པའི་ཕྱིར་དུ་ཁྱད་ཆོས་
དེ་ལྡན་གྱི་དཔེ་མང་པོ་འགོད་པ་ལ་མང་བའི་དཔེ་ཟེར། དཔེ་གཅིག་གིས་མཚོན་
ནུས་པ་ལ་མང་པོ་འགོད་དོན་ཅི་ཡིན་ཞེ་ན། དཔེ་ཅན་གྱི་ཁྱད་ཆོས་དེ་ཉིད་འབུར་
དུ་བཏོད་དེ་བརྗོད་པའི་ཕྱིར་རོ། །
དེའི་མཚན་གཞི་དཔེར་བརྗོད་ལ་རྩ་བ་ལས།
ཙན་དན་ཆུ་དང་ཟླ་འོད་དང་། །



ལེའུ་གཉིས་པ། དོན་རྒྱན།
ཟླ་ཤེལ་སོགས་བཞིན་ཁྱོད་ཀྱི་ནི། །
རེག་པ་བསིལ་ཞེས་ཁྱད་པར་དག །
གསལ་བར་བྱེད་པ་མང་བའི་དཔེ། །
ཞེས་གསུངས་པ་སྟེ། བསིལ་བའི་རང་བཞིན་ཅན་གྱི་ཙན་དན་དང་ཆུ་དང་ཟླ་འོད་
དང་། ཟླ་ཤེལ་ཏེ་ཆུ་ཤེལ་ལ་སོགས་པ་བཞིན་དུ་མཛེས་མ་ཁྱོད་ཀྱི་ལུས་ཀྱི་རེག་པ་
བསིལ་ལོ་ཞེས་དཔེ་ཅན་གྱི་ཁྱད་པར་གྱི་ཆོས་གཅིག་གསལ་བར་བྱེད་པ་ལ་མང་་་་
བའི་དཔེ་ཞེས་བྱའོ་ཞེས་པའི་དོན། འདི་ལས་དཔེ་ཅན་མཛེས་མའི་ཆོས་གཅིག་སྟེ་
རེག་པ་བསིལ་བ་མཚོན་པའི་ཕྱིར་དུ་ཆོས་དེ་ལྡན་གྱི་དཔེ་མང་པོ་སྟེ་ཙན་དན་དང་
ཆུ་དང་ཟླ་འོད་དང་ཆུ་ཤེལ་བཅས་བཀོད་པར་མ་ཟད། སོགས་སྒྲ་སྤྱད་དེ་ཁ་བ་
དང་ལྷོའི་རླུང་དང་གངས་རི་རྣམས་ཀྱང་དཔེ་རུ་བཀོད་པ་ཡིན་ཕྱིར་མང་བའི་་་་
དཔེ་ཞེས་བརྗོད་པ་ཡིན། རེག་པ་བསིལ་ཞེས་ཁྱད་པར་དག་ཅེས་པའི་དག་སྒྲ་ནི་
ཡང་དག་གི་དག་དང་ཉིས་ཚིག་གི་དག མང་ཚིག་གི་དག་བཅས་མ་ཡིན་པར་ཚིག་
གི་ཁ་སྐོང་ལ་འཇུག་པའི་དག་སྒྲ་ཡིན་ནོ། །གོ་དོན་གྱི་དཔེར་བརྗོད་ལ་རྗེ་ཙོང་ཁ་
པས།
ཀུན་ད་དུང་དང་པད་མའི་རྩ་བ་ལྟར། །
དཀར་གསལ་གཡས་སུ་འཁྱིལ་ལེགས་རི་མོ་ཅན། །
དག་པའི་དངུལ་གྱི་འབུར་དང་འདྲ་བ་ཡི། །



དོན་ཚན་གཉིས་པ། དཔེ་རྒྱན།
དྲི་མེད་མཛོད་སྤུ་སྨིན་མའི་དབུས་ན་མཛེས། །
ཞེས་གསུངས་པ་དང་། ཞྭ་དམར་པཎྜི་པ་དགེ་འདུན་བསྟན་འཛིན་རྒྱ་མཚོས།
ཐུན་མཚམས་སྤྲིན་དང་བྱུ་རུའི་འཁྲི་ཤིང་མེ། །
པད་མ་རཱ་གའི་མདངས་བཞིན་རྗེ་བཙུན་མའི། །
ཡིད་འཕྲོག་མཛེས་སྐུ་དམར་བའི་གཟི་མདངས་ཅན། །
མིག་གི་བདུད་རྩིར་མངོན་སུམ་སྣང་བར་མཛོད། ། .
ཅེས་གསུངས་པ་ལྟ་བུའོ། །
(25) རྣམ་འགྱུར་གྱི་དཔེ།
དོན་ནི་དཔེ་ཡི་རྣམ་འགྱུར་ཙམ། །
ཡིན་པར་བརྗོད་པ་རྣམ་འགྱུར་དཔེ། །
ཞེས་པ་བཞིན་བརྗོད་དོན་ཏེ་དཔེ་ཅན་ནི་དཔེ་ཡི་ནང་ནས་ཕྱུང་བའམ་དཔེ་ཡི་་་
རྣམ་པའི་འགྱུར་བ་ཙམ་དུ་བརྗོད་པར་བྱས་ཏེ་དེ་གཉིས་མཚུངས་པར་བྱེད་པ་ནི་
རྣམ་འགྱུར་གྱི་དཔེ་ཡིན་ནོ། །
དེའི་མཚན་གཞི་དཔེར་བརྗོད་ལ་རྩ་བ་ལས།
ལུས་ཕྲ་ཁྱོད་གདོང་བཞིན་རས་ནི། །
ཟླ་བའི་དཀྱིལ་འཁོར་ལས་བཏོན་བཞིན། །
s3



ལེའུ་གཉིས་པ། དོན་རྒྱན།
པད་མའི་ནང་ནས་ཕྱུང་བ་བཞིན། །
ཞེས་པ་འདི་ནི་རྣམ་འགྱུར་དཔེ། །
ཞེས་གསུངས་པ་སྟེ། ལུས་ཕྲ་མ་སྟེ་མཛེས་མ་ཁྱོད་ཀྱི་བཞིན་རས་ནི་ཉ་གང་ཟླ་བའི་
དཀྱིལ་འཁོར་གྱི་དབུས་ནས་ད་ལྟ་བཏོན་པ་བཞིན་དང་། མཛེས་སྡུག་པད་མའི་
ནང་ནས་ཕྱུང་མ་ཐག་པ་བཞིན་ནོ་ཞེས་བཞིན་རས་ནི་དཔེ་ཟླ་བ་དང་པད་མ་དག་
གི་རྣམ་འགྱུར་ཙམ་དུ་བརྗོད་པས་ན་རྣམ་འགྱུར་གྱི་དཔེའོ་ཞེས་པའི་དོན། རྣམ་
འགྱུར་ཞེས་པ་ནི་ངོ་བོ་གསེར་ལྟ་བུ་ལ་རྣམ་འགྱུར་གྱི་གནས་སྐབས་རྣ་རྒྱན་དང་། །
གདུ་བུ་དང་། སྐ་རགས་ལ་སོགས་པའི་ཁྱད་པར་ཐ་དད་པ་ལྟར་འདིར་ཡང་རྣམ་
འགྱུར་གྱི་གནས་སྐབས་མི་མོའི་གདོང་གི་རྣམ་པར་སྣང་བ་ཙམ་མ་གཏོགས་ངོ་བོ་
དཔེ་ཟླ་བ་དང་པད་མ་དག་ཡིན་པར་བརྗོད་པའི་ཚིག་སྦྱོར་རོ་ཞེས་འབྲུག་ཁམས་
སྤྲུལ་བསྟན་འཛིན་ཆོས་ཀྱི་ཉི་མས་ལེགས་པར་གསུངས་ཡོད་དོ། །གོ་དོན་གྱི་དཔེར་
བརྗོད་ལ་དབྱངས་ཅན་དགའ་བློས།
འཆི་མེད་བུ་མོ་སྟོང་གིས་བསྐྲུན་མིན་སྐུ། །
འོ་མའི་ཆུ་གཏེར་ཆེ་ལས་བླངས་པ་བཞིན། །
ཉམས་འགྱུར་འབུམ་གྱིས་རབ་མཛེས་སྙན་པའི་གསུང་། །
དྲི་ཟའི་རྒྱུད་མང་སྒྲ་ལས་དྲངས་པ་བཞིན། །
ཞེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས།
84



དོན་ཚན་གཉིས་པ། དཔེ་རྒྱུན།
ཏི་སེ་ཞེས་གྲགས་གསལ་འཚེར་གངས་ཀྱི་རི། །
ཤེལ་དཀར་ཞུན་མའི་མཚོ་ལས་འཁྲུངས་པ་བཞིན། །
ལྷུང་ལྷུང་དལ་འབབ་ཆུ་བོ་ཆེན་པོ་བཞི། །
གྲངས་མེད་ཆུ་མཛོད་དག་ལས་ཕྱུང་བ་བཞིན། །
ཞེས་གསུངས་པ་ལྟ་བུའོ། །
(26)ཕྲེང་བའི་དཔེ།
དཔེ་ནི་ཨ་ལོང་བཞིན་དུ་ནི། །
ཕྲེང་བར་བཀོད་པ་ཕྲེང་བའི་དཔེ། །
ཞེས་པ་བཞིན་དཔེ་མང་པོ་བཀོད་པ་དེ་ཡི་སྔ་མ་སྔ་མ་དཔེ་དང་། ཕྱི་མ་ཕྱི་མ་དཔེ་
ཅན་ཏེ་ཨ་ལོང་གི་ཕྲེང་བ་བཞིན་དུ་བཀོད་དེ་དཔེ་ཅན་དང་མཚུངས་པར་སྟོན་པ་
ལ་ཕྲེང་བའི་དཔེ་ཞེས་བྱ།
དེའི་མཚན་གཞི་དཔེར་བརྗོད་ལ་རྩ་བ་ལས།
འོད་ཀྱིས་ཉི་བཞིན་ཉི་མ་ཡིས། །
ཉིན་བཞིན་དེ་ཡིས་མཁའ་ལ་བཞིན། །
རྣམ་པར་གནོན་པས་ཁྱོད་ལ་དཔལ། །
འཛིན་ཞེས་དེ་ནི་ཕྲེང་བའི་དཔེ། །
85



ལེའུ་གཉིས་པ། དོན་རྒྱན།
ཞེས་གསུངས་པ་སྟེ། འོད་ཟེར་གྱིས་ཉི་མ་ལ་མཛེས་པའི་དཔལ་འཛིན་པར་བྱེད་པ་
བཞིན་དུ་ཉི་མ་ཡིས་ཉིན་མོའི་དུས་ལ་མཛེས་པའི་དཔལ་འཛིན་པར་བྱེད། ཉི་མ་
ཡིས་ཉིན་མོའི་དུས་ལ་མཛེས་པའི་དཔལ་འཛིན་པར་བྱེད་པ་བཞིན་དུ་ཉིན་མོའི་ས་
དུས་ཀྱིས་ནམ་མཁའ་ལ་མཛེས་པའི་དཔལ་འཛིན་པར་བྱེད། ཉིན་མོའི་དུས་ཀྱིས་
ནམ་མཁའ་ལ་མཛེས་པའི་དཔལ་འཛིན་པར་བྱེད་པ་བཞིན་དུ་རྣམ་པར་གནོན་་་་
པའི་གཟི་ཤུགས་ཀྱིས་དཔའ་བོ་ཆེན་པོ་ཁྱོད་ལ་མཛེས་པའི་དཔལ་འཛིན་པར་བྱེད་
དོ་ཞེས་བཀོད་པ་ནི་ཕྲེང་བའི་དཔེ་ཡིན་ཞེས་པའི་དོན། འདི་ལས་འོད་ཀྱིས་ཉི་
བཞིན་དང་། ཉི་མ་ཡིས་ཉིན་བཞིན། ཉིན་མོ་ཡིས་མཁའ་བཞིན་ཞེས་དཔེ་མང་པོ་
བཀོད་པ་དང་དེ་དག་ནི་སྔ་མ་སྔ་མ་དཔེ་དང་ཕྱི་མ་ཕྱི་མ་དཔེ་ཅན་གྱི་ཚུལ་དུ་ཕྲེང་
བ་ལྟར་བཀོད་དེ་དཔེ་ཅན་རྣམ་པར་གནོན་པས་ཁྱོད་ལ་དཔལ་འཛིན་པར་བྱེད་་
ཅེས་པ་མཚོན་པར་བྱས་ཡོད། གོ་དོན་གྱི་དཔེར་བརྗོད་ལ་རྒྱལ་དབང་ལྔ་པས།
སྒྲ་གཅན་གྱིས་ནི་ཉི་མ་འཇོམས་པ་བཞིན། །
རྟ་ལྗང་ཅན་གྱིས་ཟླ་བའི་འོད་ལ་བཞིན། །
རི་དྭགས་མཚན་མས་པད་དཀར་ཚོགས་ལ་ལྟར། །
དབྱངས་ཅན་ལྷ་མོས་མི་ཤེས་རྨོངས་ཚོགས་འཇོམས། །
ཞེས་གསུངས་པ་དང་། པཎ་ཆེན་བློ་བཟང་ཡེ་ཤེས་ཀྱིས།
གྱེན་མིག་ཅན་གྱིས་རལ་ཅན་ཇི་ལྟ་བུར། །
86



དོན་ཚན་གཉིས་པ། དཔེ་རྒྱན། །
ནགས་ཀྱི་དབང་པོས་ལག་ལྡན་ཚོགས་རྣམས་བཞིན། །
དེས་ཀྱང་རྫོང་ངོགས་སྦྲང་རྩི་རྒྱལ་མཚན་ལྟར། །
སྒྲ་ཚད་རིག་སྨྲས་ཕས་རྒོལ་ལོག་རྟོག་འཇོམས། །
ཞེས་གསུངས་པ་ལྟ་བུའོ། །
(27)ཟླ་བོ་དངོས་པོའི་དཔེ།
དཔེ་དོན་སྔ་ཕྱི་གང་རུང་དུ། །
བཀོད་དེ་མཚུངས་བྱེད་ཟླ་དངོས་དཔེ། །
ཞེས་པ་བཞིན་མཚུངས་གསལ་གྱི་སྒྲ་དངོས་སུ་བཀོད་མེད་ཀྱང་དཔེ་ཅན་དང་དེའི་
ཁྱད་ཆོས་སྔ་ཕྱི་གང་རུང་དུ་བཀོད་པ་དང་། དེའི་དཔེ་ཡི་དངོས་པོ་ནི་དེའི་ཟླ་
བོའམ་གྲོགས་ཀྱི་ཚུལ་དུ་བཀོད་པ་ལ་བརྟེན་ནས་དེ་གཉིས་མཚུངས་པར་རྟོགས་་་་
པར་བྱེད་པ་ལ་ཟླ་བོ་དངོས་པོའི་དཔེ་ཟེར། །
དེའི་མཚན་གཞི་དཔེར་བརྗོད་ལ་རྩ་བ་ལས།
རྒྱལ་པོ་རྣམས་ནི་སྐྱེས་གྱུར་ཀྱང་། །
ད་ལྟ་ཁྱོད་འདྲ་གཅིག་ཀྱང་མེད། །
ཡོངས་འདུ་དག་གི་རྐང་འཐུང་ནི། །
གཉིས་པ་ངེས་པར་ཡོད་མ་ཡིན། །



ལེའུ་གཉིས་པ། དོན་རྒྱུན།
ཞེས་གསུངས་པ་སྟེ། སྔར་འདས་པའི་ལོ་རྒྱུས་ཀྱི་སྟེང་དུ་རྒྱལ་ཁམས་ལ་ཁ་ལོ་སྒྱུར་
པའི་རྒྱལ་པོ་རྣམས་ནི་སྐྱེས་པར་གྱུར་ན་ཡང་། ད་ལྟའི་དུས་སུ་བྱོན་པའི་དགྲ་
འདུལ་གཉེན་སྐྱོང་ལ་མཁས་པའི་རྒྱལ་པོ་ཁྱོད་ལྟ་བུ་ནི་གཅིག་ཀྱང་སྐྱེས་མ་མྱོང་། །
རྐང་འཐུང་ནི་ཧ་ཅང་མང་པོ་ཞིག་འདུག་ཀྱང་ཡོངས་འདུ་རྐང་འཐུང་སྟེ་དཔག་་
བསམ་ལྗོན་ཤིང་དང་འདྲ་བའི་ཡོན་ཏན་ཕུན་སུམ་ཚོགས་པ་མངའ་བའི་རྐང་་་་་་
འཐུང་གཉིས་པ་ཞིག་མེད་དོ་ཞེས་པ་འདི་ནི་ཟླ་བོ་དངོས་པོའི་དཔེ་ཡིན་ཞེས་པའི་
དོན་ནོ། །འདི་ལས་དཔེ་ཅན་བསྟོད་འདོད་ཀྱི་རྒྱལ་པོ་ཆེན་པོ་དང་དཔེ་དཔག་
བསམ་ལྗོན་པ་སྟེ་དཔེ་དོན་གཉིས་ཁྱད་ཆོས་དང་བཅས་པ་སྔ་ཕྱིར་བཀོད་ཅིང་།
དེ་གཉིས་ཀྱི་བར་དུ་མཚུངས་ཆོས་མང་དུ་འདུག་པས་ཀློག་མཁན་དང་ཉན་མཁན་
རྣམས་ཀྱིས་མཚུངས་པར་གོ་ནུས་པ་ཞིག་ཏུ་བསྟན་ཡོད། དངོས་པོ་གཉིས་ཀྱི་བར་
དུ་མཚུངས་ཆོས་མང་དུ་འདུག་ན་དེ་གཉིས་ལྷན་དུ་བཀོད་པ་ཙམ་གྱིས་མཚུངས་་
པར་རྟོགས་པར་བྱེད་ངེས། ཡོངས་འདུ་རྐང་འཐུང་སྟེ་ཡོངས་འདུ་ས་བརྟོལ་ལམ་
དཔག་བསམ་ལྗོན་པ་ཞེས་པ་འདི་ནི་རྩ་བ་ཀླུ་ཡུལ་དང་གཞུང་རྟ་མི་ཡུལ། རྩེ་མོ་ལྷ་
ཡུལ་ན་ཡོད་པའི་ལྗོན་ཤིང་ཞིག་སྟེ། འདིའི་ཆ་ཤས་སོ་སོ་ནས་དགོས་འདོད་ཀྱི་
དངོས་པོ་ཆར་བ་བཞིན་འཇོ་བར་བྱེད་པ་ཞིག་གོ་ཞེས་སྔོན་དུས་ཀྱི་རྒྱ་བོད་མཁས་
པའི་ཁྲོད་དུ་གྲགས་ཆེའོ། །རྒྱན་འདི་ནི་རྩོམ་རིག་གི་ལུས་ཐམས་ཅད་ལ་འཇུག་
རུང་བར་མ་ཟད། ལེགས་བཤད་དང་གཏམ་དཔེ་ལ་ལྷག་ཏུ་རྒྱུག་ཆེ་སྟེ། དཔེར་
ན། ཤེས་རབ་ལྡན་པས་ཉེས་པ་དག །སེལ་བར་ནུས་ཀྱི་བླུན་པོས་མིན། །ནམ་
མཁའ་ལྡིང་གིས་དུག་ཅན་སྦྲུལ། །གསོད་པར་ནུས་ཀྱི་ཁྭ་ཏས་མིན། །(《 ས་སྐྱ་



དོན་ཚན་གཉིས་པ། དཔེ་རྒྱན།
ལེགས་བཤད》)ཞེས་པ་དང་། བསམ་པ་བཟང་ན་འཇིག་རྟེན་གྱི། །བྱ་བ་ཀུན་
ཀྱང་ཆོས་སུ་འགྲོ། །ཟོ་ཆུན་ལ་བརྟེན་འོབས་ཀྱི་ཆུ། །ཤིན་ཏུ་མཐོ་བའི་རི་རྩེར་འགྲོ།
（《ཆུ་ཤིང་བསྟན་བཅོས》)ཞེས་པ་ལྟ་བུ་དང་། མི་གོ་བ་ཅན་ལ་ཚིག་གཅིག །
རྟ་གོམ་འགྲོས་ཅན་ལ་ལྕག་གཅིག །ཅེས་པ་དང་། མི་ཡིས་མི་བརྩིས་ན་བླ་མ་ ་
དང་དཔོན་པོ། །ཤིང་གིས་ཤིང་བཀྱགས་ན་ལྷ་ཁང་དང་གསེར་ཁང་། །（《 གཏམ་
དཔེ་མཐོང་བ་འཛུམ་ཤོར》)ཞེས་པ་ལྟ་བུ་ཤིན་ཏུ་མང་པོ་བགྲང་གིས་མི་ཟིན་པ་
ཞིག་ཡོད་དོ། །གོ་དོན་གྱི་དཔེར་བརྗོད་ལ་པཎ་ཆེན་བློ་བཟང་ཡེ་ཤེས་ཀྱིས།
ཚིག་རྒྱན་སྟོན་པའི་གཞུང་བཟང་མང་ལྡན་ཡང་། །
དཎྜིའི་མེ་ལོང་མཆོག་འདི་འགྲན་ཟླས་དབེན། །
འགྲོ་བའི་རེ་སྐོང་ཡིད་བཞིན་གྲངས་མང་ཡང་། །
ཏོག་གི་བློ་གྲོས་མཚུངས་མེད་གཅིག་པུར་ངེས། །
ཞེས་གསུངས་པ་དང་། དབྱངས་ཅན་དགའ་བློས།
འཆི་མེད་སྨིན་ལེགས་བྱེ་བའི་དབུས་ན་ཡང་། །
ངག་དབང་ལྷ་མོའི་དཔལ་ལ་འགྲན་ནུས་སུ། །
འོད་ལྡན་རྒྱུ་སྐར་བགྲང་ལས་འདས་ན་ཡང་། །
གཉིས་སྐྱེས་རྒྱལ་པོ་ཁོ་ན་ལྷམ་མེར་མཛེས། །
ཞེས་གསུངས་པ་ལྟ་བུའོ། །
89



ལེའུ་གཉིས་པ། དོན་རྒྱུན།
（28) མཚུངས་སྦྱོར་གྱི་དཔེ།
དཔེ་ལྷག་དོན་དམན་བྱ་བ་གཅིག །
དཔེ་དོན་མཚུངས་སྟོན་མཚུངས་སྦྱོར་དཔེ། །
ཞེས་པ་བཞིན་དཔེ་དོན་གཉིས་ཡོན་ཏན་གྱི་ཆ་ནས་སྔ་མ་ལྷག་ཅིང་ཕྱི་མ་དམན་པ་
ཞིག་ཡིན་མོད་ཀྱང་། བྱ་བ་རིགས་གཅིག་ཡིན་པར་བརྟེན་ནས་དེ་གཉིས་མཚུངས་
པར་སྟོན་པ་ཞིག་ལ་མཚུངས་སྦྱོར་གྱི་དཔེ་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
པུ་ལོ་མ་དགྲས་མཐོ་རིས་དང་། །
ཁྱོད་ནི་ས་སྲུང་མེལ་ཚེ་བྱེད། །
དེ་ཡིས་དྲེགས་ལྡན་ལྷ་མིན་དང་། །
ཁྱོད་ཀྱིས་མི་ཡི་བདག་པོ་འཇོམས། །
ཞེས་གསུངས་པ་སྟེ། ལྷ་མིན་པུ་ལོ་མ་ཡི་དགྲ་བོ་སྟེ་ལྷ་དབང་བརྒྱ་བྱིན་གྱིས་མཐོ་
རིས་ཏེ་ལྷ་ཡུལ་དང་། རྒྱལ་པོ་ཆེན་པོ་ཁྱོད་ཀྱིས་ནི་རང་གི་རྒྱལ་ཁམས་ཀྱི་ས་གཞི་
སྲུང་བའི་མེལ་ཚེ་བྱེད། དེ་ཡིས་ཏེ་བརྒྱ་བྱིན་གྱིས་ཁེངས་དྲེགས་དང་ལྡན་པའི་ལྷ་
མིན་དང་། རྒྱལ་པོ་ཁྱོད་ཀྱིས་མི་ཡི་བདག་པོ་སྟེ་རྒྱལ་པོ་གཞན་དག་འཇོམས་པར་
བྱེད་དོ་ཞེས་པའི་དོན། འདི་ལས་དཔེ་ལྷག་པ་ལྷ་དབང་བརྒྱ་བྱིན་དང་དཔེ་ཅན་
དམན་པ་མི་དབང་རྒྱལ་པོ་གཉིས་ཏེ། དཔེ་དོན་གཉིས་ལ་མཆོག་དམན་གྱི་ཁྱད་
90



དོན་ཚན་གཉིས་པ། དཔེ་རྒྱན།
པར་ཡོད་ན་ཡང་གཉིས་ཀས་བྱ་བ་གཅིག་སྟེ་མེལ་ཚེ་བྱེད་པ་འདྲ་བ་དང་།
འཇོམས་པར་བྱེད་པ་ཡང་འདྲ་ཕྱིར་དེ་གཉིས་མཚུངས་པ་དངོས་ཤུགས་གཉིས་་་་
ཆར་གསལ་བར་བསྟན་འདུག མེལ་ཚེ་ཞེས་པ་ནི་སྲུང་བ་བྱེད་པའི་བྱ་བའི་མིང་
ཡིན་ལ། ཉིན་གྱི་བྱ་ར་དང་མཚན་གྱི་མེལ་ཚེ་ཞེས་པ་དང་། ཉིན་གསུམ་བྱ་ར་རྒྱང་
ནས་མ་གཡེལ་ཞིག །མཚན་གསུམ་མེལ་ཚེ་དྲུང་ནས་མ་གཡེལ་ཞིག་ཅེས་པ་ལྟར་
ཉིན་མཚན་སོ་སོའི་སོ་བའི་མིང་ལ་ཁྱད་པར་ཡང་ཡོད། ཡིན་ན་ཡང་། སྐབས་
འདིའི་མེལ་ཚེ་ཞེས་པ་ནི་ཉིན་མཚན་གཉིས་ཀྱི་སོ་བའི་སྤྱི་མིང་ལ་འཇུག་གོ །གོ་
དོན་གྱི་དཔེར་བརྗོད་ལ་ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
མི་ཕམ་མགོན་དེ་དགའ་ལྡན་ཞིང་མཆོག་དང་། །
ཁྱོད་ནི་ལྗོངས་འདིར་མཐའ་ཡས་ཆོས་སྒོ་འབྱེད། །
དེས་ནི་མཐུ་ཆེན་རྒྱལ་སྲས་ཚོགས་རྣམས་དང་། །
ཁྱོད་ཀྱིས་མཆོག་དམན་གདུལ་བྱའི་རེ་འདོད་སྐོང་། །
ཞེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས།
སྲིད་པའི་མིག་གཅིག་འཇིག་རྟེན་ཁྱོན་ཀུན་དང་། །
གསར་བརྗེའི་འོད་སྣང་འཛམ་གླིང་ཡོངས་ལ་ཁྱབ། །
དེས་ནི་སྐྱེད་ཚལ་ལ་གནས་པད་མ་བཞིན། །
ལམ་བཟང་འདི་ཡིས་སྐྱེ་རྒུའི་བདེ་སྐྱིད་རྒྱས། །
91



ལེའུ་གཉིས་པ། དོན་རྒྱན།
ཞེས་གསུངས་པ་ལྟ་བུའོ། །
(29)རྒྱུའི་དཔེ།
དཔེ་དོན་མཚུངས་ཆོས་མཚུངས་བྱེད་ཀྱི། །
， རྒྱུ་རུ་འགོད་པ་རྒྱུ་ཡི་དཔེ། །
ཞེས་པ་བཞིན་དཔེ་དོན་གཉིས་ཀྱི་ཐུན་མོང་མཚུངས་ཆོས་རྒྱུ་རུ་བཀོད་དེ་དཔེ་་་་
དོན་གཉིས་མཚུངས་པ་གསལ་བར་བྱེད་པ་ལ་རྒྱུ་ཡི་དཔེ་ཟེར། རྒྱུ་ཞེས་པ་འདི་རྒྱུ་
འབྲས་ཀྱི་རྒྱུ་དང་རྒྱུ་མཚན་གྱི་རྒྱུ་གཉི་གར་གོ་ཆོག
དེའི་མཚན་གཞི་དཔེར་བརྗོད་ལ་རྩ་བ་ལས།
རྒྱལ་པོ་མཛེས་པས་ཟླ་བ་དང་། །
གཟི་བྱིན་གྱིས་ནི་ཉི་མ་དང་། །
བརྟན་པས་རྒྱ་མཚོའི་རྗེས་སུ་བྱེད། །
ཅེས་པ་འདི་ནི་རྒྱུ་དཔེར་དྲན། ། །
ཞེས་གསུངས་པ་སྟེ། བསྔགས་ཡུལ་རྒྱལ་པོ་ཆེན་པོ་ནི་མཛེས་པའི་ཕྱིར་ན་ཟླ་བའི་
རྗེས་སུ་བྱེད་པ་སྟེ་ཟླ་བ་དང་མཚུངས་པ་དང་། གཟི་བྱིན་ཆེ་བའི་ཕྱིར་ན་ཉི་མའི་
རྗེས་སུ་བྱེད། བརྟན་པའི་ཕྱིར་ན་གཡོ་མེད་རྒྱ་མཚོའི་རྗེས་སུ་བྱེད་ཅེས་པ་འདི་ནི་
རྒྱུ་དཔེ་ཡིན་པར་འདོད་ཅེས་པའི་དོན་ནོ། །འདི་ལས་ཐུན་མོང་གི་མཚུངས་ཆོས་
མཛེས་པ་དང་གཟི་བྱིན། བརྟན་པ་བཅས་རྒྱུའམ་རྒྱུ་མཚན་དུ་བཀོད་དེ་དཔེ་ཅན་
92



དོན་ཚན་གཉིས་པ། དཔེ་རྒྱན།
རྒྱལ་པོ་ནི་རིམ་བཞིན་ཟླ་བ་དང་། ཉི་མ། རྒྱ་མཚོ་བཅས་དང་མཚུངས་པར་
བརྗོད་ཡོད། གོ་དོན་གྱི་དཔེར་བརྗོད་ལ་རྒྱལ་དབང་ལྔ་པས།
ལུས་ཕྲའི་བཞིན་རས་དཀར་བས་བསིལ་སྦྱིན་མཁན། །
ཡིད་དུ་འོང་བས་མཐོ་རིས་དབང་མོ་སྟེ། །
འཇམ་ཞིང་མཉེན་པས་ཨུཏྤལ་ཡི་འདབ། །
མིག་དཀྱུས་བཀྲ་བས་དབང་པོའི་གཞུ་ཡི་ཟླ། །
ཞེས་གསུངས་པ་དང་། དབྱངས་ཅན་དགའ་བློས།
ཁྱོད་སྐུ་མཛེས་པས་པད་དཀར་འཁྲི་ཤིང་དང་། །
གསུང་དབྱངས་སྙན་པས་དྲི་ཟའི་རྒྱུད་མངས་གླུ། །
ཐུགས་ནི་བརླིང་བས་ཟབ་ཡངས་ཆུ་གཏེར་ཏེ། །
ཅི་འདོད་རྩོལ་བས་ཡིད་བཞིན་ནོར་དང་མཚུངས། །
ཞེས་གསུངས་པ་ལྟ་བུའོ། །
(30)བཟླས་པའི་དཔེ།
ཚིག་མཐའི་ལས་ཚིག་བཟླས་བྱས་ནས། །
དཔེ་དོན་མཚུངས་སྟོན་བཟླས་པའི་དཔེ། །
ཞེས་པ་བཞིན་དོན་དང་དཔེ་ཡི་མཇུག་ཏུ་བཀོད་པའི་ལས་ཚིག་བཟླས་པ་ལ་་་་་་
03



རྒྱུ
།
ལེའུ་གཉིས་པ། དོན་རྒྱན།
བརྟེན་ནས་དེ་གཉིས་མཚུངས་པ་གོ་བར་བྱེད་པ་ལ་བཟླས་པའི་དཔེ་ཞེས་བྱའོ། །
རྒྱན་འདི་ནི《སྙན་ངག་མེ་ལོང》ལས་ཟུར་ཙམ་ཡང་བསྟན་མེད་ཕྱིར། འདིར་རྩ་
བའི་དཔེར་བརྗོད་ནི་མེད། གོ་དོན་གྱི་དཔེར་བརྗོད་ལ《 རྟ་རྒྱུག་ནོར་བུའི་ཆ་
བདུན》ལས།
ལུས་མི་དགའ་སྦྲུལ་ནག་འཁྱོག་འཁྱོག །
མགོ་མི་དགའ་ཌ་རུ་དཀྲོལ་དཀྲོལ། །
སྐྲ་མི་དགའ་བ་རྔ་གཡུག་གཡུག །
མིག་མི་དགའ་གློག་དམར་འཁྱུག་འཁྱུག ། .
སྣ་མི་དགའ་གླང་སྣ་བརྫེས་བརྫེས། །
ངོ་མི་དགའ་སྤྲིན་ནག་འཚུབ་འཚུབ། །
ཅེས་གསུངས་པ་ལྟ་བུ་བཞག་ཆོག་ལ།
འཛུམ་མདངས་དང་འཛུམ་མདངས་ཕྲད་པ་ན།
སྤྲོ་སྣང་མེ་ཏོག་བཞད་བཞད།
མཁས་པ་དང་མཁས་པ་ཕྲད་པ་ན།
ལེགས་བཤད་གཙང་མོ་འབབ་འབབ།
གཅན་གཟན་དང་གཅན་གཟན་ཕྲད་པ་ན།
94



དོན་ཚན་གཉིས་པ། དཔེ་རྒྱན།
ཞེ་སྡང་མེ་ལྕེ་འབར་འབར།
བླུན་པོ་དང་བླུན་པོ་ཕྲད་པ་ན། །
ཉེས་བཤད་རྣག་ཁྲག་བཞུར་བཞུར།།
ཞེས་པ་ལྟ་བུ་ཡང་བཞག་ཆོག
95



་
ལེའུ་གཉིས་པ། དོན་རྒྱན།
དོན་ཚན་གསུམ་པ། གཟུགས་རྒྱན།
1. གཟུགས་རྒྱན་གྱི་གོ་དོན་བཤད་པ།
དཔེ་ཅན་མཚོན་བྱེད་དཔེ་ཉིད་ཀྱི། །
གཟུགས་སུ་བཀོད་པ་གཟུགས་ཅན་རྒྱན། །
ཞེས་པ་བཞིན་དཔེ་དང་དཔེ་ཅན་གཉིས་ངོ་བོ་ཐ་དད་དུ་མ་བྱས་པར། ། བརྗོད་
པར་འདོད་པའི་དོན་དེ་ཉིད་དཔེའི་གཟུགས་སུ་བཀོད་པ་ལ་གཟུགས་ཅན་གྱི་རྒྱན་
ཟེར། དཔེར་ན། ཁྱོད་གདོང་ཟླ་བ་དཀར་ཞིང་མཛེས་ཞེས་བརྗོད་ན་བརྗོད་
འདོད་ཀྱི་དོན་ཏེ་ཁྱོད་གདོང་དང་དཔེ་ཟླ་བ་གཉིས་ངོ་བོ་གཅིག་ཏུ་བྱས་ཡོད་ཕྱིར་
གཟུགས་ཅན་གྱི་རྒྱན་ཡིན། འདི་ལ་འབྲུག་ཁམས་སྤྲུལ་གྱིས“དཔེ་ཅན་དཔེའི་
གཟུགས་སུ་བཀོད་པས་གཟུགས་ཅན་ནམ། དཔེ་ཅན་དཔེའི་ངོ་བོར་བཀོད་པས་
ངོ་བོ་ཅན་ནམ། དཔེ་ཅན་དཔེའི་ཚུལ་དུ་བཀོད་པས་ཚུལ་ཅན་གྱི་རྒྱན་ཞེས་ཀྱང་
བྱ”ཞེས་གསུངས་པས། འདིའི་མིང་གི་རྣམ་གྲངས་ནི་ངོ་བོ་ཅན་གྱི་རྒྱན་དང་ཚུལ་
ཅན་གྱི་རྒྱན་ཞེས་པ་གཉིས་ཡིན་པ་བསྟན། གཟུགས་རྒྱན་འདི་ནི་གོ་བ་ཡངས་པ་
ལྟར་གྱི་དཔེ་རྒྱན་གྱི་ནང་ཚན་ཞིག་ཡིན་ཏེ། 《སྙན་ངག་མེ་ལོང》ལས། “ ཐ་དད་
96



དོན་ཚན་གསུམ་པ། གཟུགས་རྒྱུན།
སྣང་མིན་གྱུར་པ་ཡི། །དཔེ་ཉིད་དག་ནི་གཟུགས་ཅན་འདོད། །”ཅེས་གསུངས་
ཡོད་པར་མ་ཟད། འབྲུག་ཁམས་སྤྲུལ་གྱིས་ཀྱང་རྒྱན་“འདི་ནི་སྦྱོར་ཚུལ་མི་འདྲ་
བའི་དཔེ་རྒྱན་གྱི་སྡེ་ཚན་ལོགས་པ་ཞིག་གོ”ཞེས་གསུངས་ཡོད།
2. གཟུགས་རྒྱན་གྱི་དབྱེ་བ་བཤད་པ།
གཟུགས་རྒྱན་ནང་གསེས་ཉི་ཤུ་སྟེ། །
བསྡུས་དང་མ་བསྡུས་བསྡུས་མ་བསྡུས། །
མཐའ་དག་ཆོ་ཤས་ཆ་ཤས་ཅན། །
ཡན་ལག་གཅིག་སོགས་ལྡན་པ་དང་། །
མི་ལྡན་མི་མཉམ་ཁྱད་པར་ཅན། །
འགལ་དང་རྒྱུ་དང་སྦྱར་བ་དང་། །
དཔེ་དང་ལྡོག་པ་ཅན་དང་འགོག །
མཉམ་འཇོག་གཟུགས་ཅན་བསྙོན་དོར་རོ། །
ཞེས་པ་སྟེ། གཟུགས་རྒྱན་ལ་བསྡུས་པའི་གཟུགས་ཅན་དང་མ་བསྡུས་པའི་
གཟུགས་ཅན་སོགས་ནང་གསེས་ཉི་ཤུ་ཡོད་དོ། །འདི་ལས་བསྡུས་ཤིང་མ་བསྡུས་
པའི་གཟུགས་ཅན་དང་མཐའ་དག་གཟུགས་ཅན། ལྡན་པའི་གཟུགས་ཅན། མི་
མཉམ་པའི་གཟུགས་ཅན། འགལ་བའི་གཟུགས་ཅན། རྒྱུ་ཡི་གཟུགས་ཅན། དཔེ་
ཡི་གཟུགས་ཅན། མཉམ་འཇོག་གི་གཟུགས་ཅན། གཟུགས་ཅན་གྱི་གཟུགས་ཅན།



ལེའུ་གཉིས་པ། དོན་རྒྱུན།
བསྙོན་དོར་གྱི་གཟུགས་ཅན་ཏེ་བཅུ་པོ་འདི་གཙོར་བཟུང་ན་གཞན་དག་ཞར་ལ་་
ཤེས་འགྲོའོ། །
3. གཟུགས་རྒྱན་གྱི་ནང་གསེས་འགའི་ངོས་འཛིན་བཤད་པ།
(1)བསྡུས་ཤིང་མ་བསྡུས་པའི་གཟུགས་ཅན།
དཔེ་དོན་བར་གྱི་དྲུག་སྒྲ་ནི། །
བསྡུས་ཤིང་མ་བསྡུས་བསྡུས་མ་བསྡུས། །
ཞེས་པ་བཞིན་དཔེ་དང་དཔེ་ཅན་གཉིས་པོ་མཚམས་སྦྱོར་བྱེད་ཀྱི་རྣམ་དབྱེ་དྲུག་་
པ་འབྲེལ་སྒྲ་བསྡུས་པ་ལ་བསྡུས་པའི་གཟུགས་ཅན་དང་མ་བསྡུས་པ་ལ་མ་བསྡུས་
པའི་གཟུགས་ཅན། ལ་ལ་བསྡུས་ཤིང་། ལ་ལ་མ་བསྡུས་པ་ལ་བསྡུས་ཤིང་མ་
བསྡུས་པའི་གཟུགས་ཅན་ཟེར། སྐབས་འདིའི་བསྡུས་པ་ཞེས་པས་དཔེ་དོན་བར་
གྱི་དྲུག་སྒྲ་བསྡུས་པ་སྟོན་ཞིང་། བསྡུས་པའི་དཔེ་ཡི་སྐབས་ཀྱི་བསྡུས་པ་ཞེས་པས་
ཁྱད་ཆོས་སྔ་མ་དང་མཚུངས་སྒྲ་ཕྱི་མ་བསྡུས་པ་སྟོན་པས་ན། འདི་གཉིས་ལ་ཁྱད་
པར་ཆེན་པོ་ཡོད་དོ། །
དེའི་མཚན་གཞི་དཔེར་བརྗོད་ལ་རྩ་བ་ལས།
བཞིན་ཟླ་འཛུམ་པའི་ཟླ་འོད་ཅེས། །
གཟུགས་ཅན་བསྡུས་དང་མ་བསྡུས་པའོ། །
ཞེས་གསུངས་པ་སྟེ། བཞིན་རས་ཟླ་བས་འཛུམ་པའི་ཟླ་འོད་འགྱེད་ཅེས་པ་ལྟ་བུ་



དོན་ཚན་གསུམ་པ། གཟུགས་རྒྱན། ་
ནི་བསྡུས་ཤིང་མ་བསྡུས་པའི་གཟུགས་ཅན་ནོ་ཞེས་པའི་དོན། འདི་ལས་དཔེ་ཅན་
བཞིན་རས་དཔེ་ཟླ་བའི་གཟུགས་སུ་བཀོད་པ་དང་བར་གྱི་དྲུག་སྒྲ་བསྡུས་ཤིང་།
དཔེ་ཅན་བཞིན་རས་ཀྱི་ཁྱད་ཆོས་འཛུམ་པའི་རྣམ་འགྱུར་དཔེ་ཟླ་བའི་འོད་ཀྱི་་་་
གཟུགས་སུ་བཀོད་པ་དང་བར་གྱི་དྲུག་སྒྲ་མ་བསྡུས་པ་སྟེ། དཔེ་དོན་མཚམས་སྦྱོར་
བྱེད་ཀྱི་དྲུག་སྒྲ་ལ་ལ་བསྡུས་ཤིང་ལ་ལ་མ་བསྡུས་པས་ན་བསྡུས་ཤིང་མ་བསྡུས་པའི་
གཟུགས་ཅན་ནོ་ཞེས་བསྟན་ཡོད། སྐབས་འདིའི་དཔེ་ལ་ཁྱད་གཞི་དང་ཁྱད་ཆོས་
ཀྱི་འབྲེལ་བ་ཅན་བཞག་ཆོག་ལ་དེ་མིན་གཞན་ཡང་བཞག་ཆོག་པ་ཞར་ལ་ཤེས་་་་
དགོས། གོ་དོན་གྱི་དཔེར་བརྗོད་ལ་བོད་མཁས་པས།
རྩེ་དགའི་གཉེན་གྱུར་ཁྱོད་གདོང་པད་མ་དཀར། །
སོ་ཕྲེང་གེ་སར་ཚོགས་པའི་ཚར་དངར་ལ། །
སྨིན་མ་འཁྱོག་པོའི་ར་ཡིག་གཉིས་པ་ཟུང་། །
འདོད་པའི་སྦྲང་རྩིས་མྱོས་པས་གར་བསྒྱུར་རོ། །
ཞེས་གསུངས་པ་ལྟ་བུ་དང་། དབྱངས་ཅན་དགའ་བློས།
རབ་མཛེས་ཁྱོད་སྐུ་དཔག་བསམ་འཁྲི་ཤིང་གི །
མཐོན་མཐིང་ཟུར་ཕུད་ལྔ་ལྡན་འདབ་རྒྱས་རྩེར། །
ཡིད་འཕྲོག་ནོར་བུའི་མེ་ཏོག་འཛུམ་པའི་འོད། །
སྐལ་བཟང་མིག་གི་བུང་བའི་ཚོགས་རྣམས་འགུག །
99



ལེའུ་གཉིས་པ། དོན་རྒྱན།
ཅེས་གསུངས་པ་ལྟ་བུའོ། །
(2)མཐའ་དག་གཟུགས་ཅན།
སྒྲས་ཟིན་ཆ་དང་ཆ་ཅན་ཀུན། །
གཟུགས་བྱས་མཐའ་དག་གཟུགས་ཅན་ནོ། །
ཞེས་པ་བཞིན་བརྗོད་འདོད་དོན་གྱི་སྒྲས་ཟིན་པ་སྟེ་ཚིག་ངོས་ལ་ཐོན་པའི་ཆ་ཤས་
དང་ཆ་ཤས་ཅན་མཐའ་དག་དཔེ་ཡི་གཟུགས་སུ་བཀོད་པ་ལ་མཐའ་དག་གཟུགས་
ཅན་ཞེས་བྱའོ། །(ཆ་ཤས་ཙམ་གཟུགས་སུ་བྱས་པ་ལ་ཆ་ཤས་གཟུགས་ཅན་
དང་། ཆ་ཤས་ཅན་གཅིག་པུ་གཟུགས་སུ་བྱས་པ་ལ་ཆ་ཤས་ཅན་གྱི་གཟུགས་
ཅན་ཟེར་རོ། །）
དེའི་མཚན་གཞི་དཔེར་བརྗོད་ལ་རྩ་བ་ལས།
སོར་མོ་དམར་བའི་འདབ་ཕྲེང་དང་། །
སེན་མོའི་འོད་ཀྱི་གེ་སར་ཅན། །
ཁྱོད་ཀྱི་ཞབས་ཀྱི་ཆུ་སྐྱེས་ནི། །
ས་སྐྱོང་རྣམས་ཀྱི་སྤྱི་བོར་འཛིན། །
ཞེས་གསུངས་པ་སྟེ། རྒྱལ་པོ་ལགས་ཁྱོད་ཀྱི་ཞབས་ཀྱི་སོར་མོ་རབ་ཏུ་དམར་བའི་
འདབ་མའི་ཕྲེང་བ་དང་། སེན་མོའི་འོད་ཀྱི་གེ་སར་ཅན་ཏེ་རྒྱལ་པོ་ཁྱོད་ཀྱི་ཞབས་
ཀྱི་ཆུ་སྐྱེས་ནི་ས་སྐྱོང་སྟེ་རྒྱལ་པོ་གཞན་དག་གི་སྤྱི་བོར་གཙུག་རྒྱན་གྱི་ཚུལ་་་་་་
100



དོན་ཚན་གསུམ་པ། གཟུགས་རྒྱན།
འཛིན་ནོ་ཞེས་པའི་དོན། འདི་ལས་སྒྲས་ཟིན་པར་བྱས་པའི་ཆ་ཤས་སོར་མོ་དང་
སེན་མོ། ཆ་ཤས་ཅན་ཞབས་བཅས་རིམ་བཞིན་དཔེ་འདབ་ཕྲེང་དང་གེ་སར། ཆུ་
སྐྱེས་བཅས་ཀྱི་གཟུགས་སུ་བཀོད་པ་སྟེ། སྒྲས་ཟིན་པའི་ཆ་དང་ཆ་ཅན་མཐའ་དག་
གཟུགས་སུ་བཀོད་ཡོད་དོ། །གོ་དོན་གྱི་དཔེར་བརྗོད་ལ་བོད་མཁས་པས།
འཁྲིལ་ལྡེམ་ལུས་ཀྱི་ལྕུག་ཕྲན་ཡིད་འོང་རྩེར། །
མཚར་སྡུག་རྫོགས་པའི་བཞིན་རས་མེ་ཏོག་རྒོད། །
ཟུར་མིག་བུང་བ་གཞོན་ནུའི་འཕུར་ལྡིང་བཅས། །
ལུས་མཆོག་ཡོངས་འདུའི་ལྗོན་པར་འཁྱུད་དེ་སུ། །
ཞེས་གསུངས་པ་དང་། རེབ་ཙ་བཀའ་འགྱུར་པ་དམ་ཆོས་ཡར་འཕེལ་གྱིས།
ཁྱོད་ཐུགས་ཟབ་ཅིང་ཡངས་པ་ཆུ་ཡི་གཏེར། །
དཔག་ཡས་ཡོན་ཏན་ནོར་བུའི་ཚོགས་ཀྱིས་གཏམས། །
འགྲོ་ལ་ཕན་པའི་འཕྲིན་ལས་རླབས་ཀྱི་ཕྲེང་། །
གང་འཚམ་དུས་ལས་མི་ཡོལ་འདི་ངོ་མཚར། །
ཞེས་གསུངས་པ་ལྟ་བུའོ། །
（3)ལྡན་པའི་གཟུགས་ཅན།
དཔེ་ནི་ཕན་ཚུན་འགྲོགས་རུང་བ། །
101



ལེའུ་གཉིས་པ། དོན་རྒྱན།
ལྡན་པའི་གཟུགས་ཅན་ཉིད་དུ་འདོད། །
ཅེས་པ་བཞིན་གཟུགས་སུ་དགོད་ཡུལ་གྱི་དཔེ་ཕན་ཚུན་གཞི་གཅིག་གི་ཡིན་པ་་་་
དང་ཡང་ན་འབྲེལ་བ་དམ་པོ་ཡོད་པ་སྟེ་ཕན་ཚུན་འགྲོགས་རུང་བ་ལ་འགྲོགས་་་་
རུང་གཟུགས་ཅན་ནམ་ལྡན་པའི་གཟུགས་ཅན་ཞེས་བྱའོ། །(རྒྱན་འདི་ཡི་ལྡོག་ཟླ་
སྟེ་དཔེ་ཕན་ཚུན་འགྲོགས་མི་རུང་བ་ལ་མི་འོས་པའི་གཟུགས་ཅན་ནམ་ལྡན་མིན་
གཟུགས་ཅན་ཞེས་བྱའོ། །)
དེའི་མཚན་གཞི་དཔེར་བརྗོད་ལ་རྩ་བ་ལས།
གདོང་འདི་འཛུམ་པའི་མེ་ཏོག་འབར། །
གཡོ་བའི་མིག་གི་བུང་བ་ཅན། །
ཞེས་པ་མེ་ཏོག་བུང་བ་དག །
འགྲོགས་པས་ལྡན་པའི་གཟུགས་ཅན་ནོ། །
ཞེས་གསུངས་པ་སྟེ། མཛེས་ལྡན་གདོང་འདི་ནི་ཆུང་དུར་དགོད་པ་སྟེ་འཛུམ་པའི་
མེ་ཏོག་རྣམ་པར་བཞད་པའམ་འབར་བ། གཡོ་བའི་རང་བཞིན་ཅན་གྱི་གནག་
སྣུམ་མིག་གི་བུང་བ་ཅན་ཞིག་ཡིན་ནོ། །ཞེས་པ་འདི་ལས་དཔེ་མེ་ཏོག་དང་བུང་བ་
དག་ཕན་ཚུན་འགྲོགས་རུང་བས་ན་ལྡན་པའི་གཟུགས་ཅན་ཞེས་བརྗོད་པ་ཡིན་་་་
ཞེས་པའི་དོན། གོ་དོན་གྱི་དཔེར་བརྗོད་ལ་རྒྱལ་དབང་ལྔ་པས།
དབྱངས་ཅན་སྙིམ་པའི་འཁྲི་ཤིང་རྩེར། །
102



དོན་ཚན་གསུམ་པ། གཟུགས་རྒྱན།
པི་ཝང་ཁུ་བྱུག་སྒྲ་སྙན་སྒྲོག །
མགོ་སྐྱེས་མཐིང་ཁའི་ནམ་མཁའ་ལ། །
ནོར་བུའི་རྒྱན་གྱི་འོད་རྣོན་འཕྲོ། །
ཞེས་གསུངས་པ་དང་། བོད་མཁས་པས།
ཁྱོད་ལུས་ས་ཧཱ་ཀཱ་རའི་འཁྲི་ཤིང་གི །
ལང་ཚོའི་མེ་ཏོག་ཅི་ཡང་འབར་བས་ན། །
མྱུར་དུ་ནུ་མའི་འབྲས་བུ་དུད་འགྱུར་ཞེས། །
ཤེས་ལྡན་འདབ་ཆགས་ཚོགས་འདི་ཅ་ཅོ་སྒྲོགས། །
ཞེས་གསུངས་པ་ལྟ་བུའོ། །
(4)གཟུགས་ཅན་གྱི་གཟུགས་ཅན།
དཔེ་ཅན་དེ་ཉིད་དཔེ་གཉིས་ཀྱི། །
གཟུགས་སུ་འགོད་པ་གཟུགས་འཕར་མ། །
ཞེས་པ་བཞིན་བརྗོད་འདོད་ཀྱི་དོན་དེ་ཉིད་དཔེ་གཉིས་ཀྱི་གཟུགས་སུ་བསྟུད་མར་
འགོད་པ་ལ་གཟུགས་ཅན་གྱི་གཟུགས་ཅན་ནམ་གཟུགས་ཅན་འཕར་མ་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
ཁྱོད་གདོང་འདམ་སྐྱེས་དོ་ར་འདིར། །
103



ལེའུ་གཉིས་པ། དོན་རྒྱན།
སྨིན་མའི་འཁྲི་ཤིང་གར་མཁན་མ། །
རོལ་སྒེག་དགའ་བས་གར་བྱེད་དོ། །
ཞེས་པ་གཟུགས་ཅན་གྱི་གཟུགས་ཅན། །
ཞེས་གསུངས་པ་སྟེ། མཛེས་མ་ཁྱོད་ཀྱི་གདོང་གི་འདམ་སྐྱེས་ཀྱི་དོ་ར་འདི་རུ།
སྨིན་མའི་འཁྲི་ཤིང་གི་གར་མཁན་མས་རོལ་ཅིང་སྒེག་པའི་ཉམས་དང་བཅས་ཏེ་་
དགའ་བའི་སྒོ་ནས་གར་བྱེད་དོ་ཞེས་པ་འདི་ནི་གཟུགས་ཅན་གྱི་གཟུགས་ཅན་་་་་
ཡིན་ནོ་ཞེས་པའི་དོན། འདི་ལས་ཁྱོད་ཀྱི་གདོང་ནི་འདམ་སྐྱེས་ཏེ་པད་མ་དང་དོ་
ར་སྟེ་གར་འཁྲབ་སའི་ར་བ་གཉིས་ཀྱི་གཟུགས་སུ་བསྟུད་མར་བཀོད་ཡོད་པ་དང་།
སྨིན་མ་ནི་འཁྲི་ཤིང་དང་གར་མཁན་མ་གཉིས་ཀྱི་གཟུགས་སུ་བསྟུད་མར་བཀོད་་
ཡོད། དེའི་ཕྱིར། རྒྱན་འདི་ལྟ་བུ་ལ་གཟུགས་ཅན་གྱི་གཟུགས་ཅན་ནམ་གཟུགས་
ཅན་འཕར་མ་ཞེས་བརྗོད་པ་རེད། གོ་དོན་གྱི་དཔེར་བརྗོད་ལ་བོད་མཁས་པས།
གང་གི་མཁྱེན་དཔྱོད་ནམ་མཁའི་སྐྱེད་མོས་ཚལ། །
ཤེས་བྱ་རྒྱུ་སྐར་མེ་ཏོག་བཞད་ལྡན་པའི། །
ལེགས་བཤད་འོད་སྣང་སྦྲང་རྩིའི་ཟེགས་མ་ཙམ། །
ཐོབ་པའི་བློ་གསལ་དེ་དག་སྐལ་བ་བཟང་། །
ཞེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས།
རྣམ་མང་ཚན་རིག་མེ་ཏོག་ལྡིང་ཁང་ན། །
104



དོན་ཚན་གསུམ་པ། གཟུགས་རྒྱན།
བློ་གསལ་གཞོན་ནུ་བུང་བའི་བུ་མོའི་ཚོགས། །
ཕུལ་བྱུང་གྲུབ་འབྲས་སྦྲང་རྩིའི་ཆང་བཅུད་དག །
འཐུང་བཞིན་དགའ་སྐྱིད་དབྱངས་ཀྱི་རོལ་མོ་འཁྲོལ། །
ཞེས་གསུངས་པ་ལྟ་བུའོ། །
(5)མི་མཉམ་པའི་གཟུགས་ཅན།
ཡན་ལག་ཅན་གཟུགས་ཡན་ལག་རྣམས། །
གཟུགས་བྱས་མ་བྱས་མི་མཉམ་གཟུགས། །
ཞེས་པ་བཞིན་བརྗོད་དོན་གྱི་ཡན་ལག་ཅན་ནི་དཔེ་གཅིག་གམ་གཉིས་ཀྱི་གཟུགས་
སུ་བྱ་དགོས་ཤིང་། ཡན་ལག་རྣམས་ནི་གང་རུང་སྟེ་ལ་ལ་གཟུགས་འགོད་མི་བྱེད་
ལ། ལ་ལ་གཟུགས་འགོད་བྱེད། ལ་ལ་གཟུགས་འགོད་འཕར་མ་སྟེ་དཔེ་གཉིས་ཀྱི་
གཟུགས་སུ་འགོད་པ་ལ་མི་མཉམ་པའི་གཟུགས་ཅན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
མྱོས་པའི་མཁུར་ཚོས་རབ་དམར་ཞིང་། །
སྨིན་པའི་འཁྲི་ཤིང་གར་བྱེད་པ། །
ཁྱོད་གདོང་ཟླ་བ་ཡིད་སྲུབས་ཀྱིས། །
འཇིག་རྟེན་གསུམ་པོ་གཞོམ་པར་ནུས། །
105



ལེའུ་གཉིས་པ། དོན་རྒྱན། །
ཞེས་གསུངས་པ་སྟེ། ཆགས་པ་ཡིས་མྱོས་པའི་མཁུར་ཚོས་མདོག་རབ་ཏུ་དམར་
ཞིང་། སྨིན་པའི་འཁྲི་ཤིང་གི་གར་མཁན་མཛེས་པར་གཡོ་བའི་ཁྱོད་ཀྱི་གདོང་གི་
ཟླ་བ་ཡིད་སྲུབས་ཀྱིས་ས་འོག་ཀླུའི་འཇིག་རྟེན། ས་སྟེང་མིའི་འཇིག་རྟེན། ས་བླ་
ལྷའི་འཇིག་རྟེན་ཏེ་འཇིག་རྟེན་གསུམ་པོ་ན་གནས་པའི་ཆགས་ལྡན་གྱི་སྐྱེ་བོ་ཡོད་
དོ་ཅོག་ཆགས་པས་གཞོམ་པར་ནུས་སོ་ཞེས་པའི་དོན། འདི་ལས་ཡན་ལག་ཅན་
གདོང་ནི་དཔེ་གཉིས་ཏེ་ཟླ་བ་དང་ཡིད་སྲུབས་གཉིས་ཀྱི་གཟུགས་སུ་བྱས་ཡོད་ལ།
ཡན་ལག་དང་པོ་མཁུར་ཚོས་ནི་གང་གི་གཟུགས་སུའང་བྱས་མེད། ཡན་ལག་
གཉིས་པ་སྨིན་མ་ནི་དཔེ་འཁྲི་ཤིང་དང་གར་མཁན་གཉིས་ཀྱི་གཟུགས་སུ་བྱས་་་་་
ཡོད་ཕྱིར་གཟུགས་ཅན་འཕར་མ་ཡིན། འདི་ལྟར་གཟུགས་འགོད་བྱས་མ་བྱས་ཀྱི་
ཆ་མི་མཉམ་པས་ན་མི་མཉམ་པའི་གཟུགས་ཅན་ཡིན་པ་བསྟན་ཡོད། གཟུགས་
འགོད་ཀྱི་ཆ་ནས་དཔེ་ཅན་དཔེ་གཅིག་གི་གཟུགས་སུ་བཀོད་པ་ལ་གཟུགས་ཅན་་
རྐྱང་བ་དང་དཔེ་གཉིས་ཀྱི་གཟུགས་སུ་བཀོད་པ་ལ་གཟུགས་ཅན་ཉིས་བརྩེགས་་་
སམ་འཕར་མ་ཟེར། གོ་དོན་གྱི་དཔེར་བརྗོད་ལ་དབྱངས་ཅན་དགའ་བློས།
སྲབ་འཇམ་དར་གྱི་གོས་བཟང་ལྷབ་ལྷུབ་གཡོ། །
མུ་ཏིག་དོ་ཤལ་མཛེས་མ་གར་བྱེད་པ། །
ཁྱོད་སྐུ་གསེར་རིའི་ཉིན་བྱེད་མགོན་པོ་འདིས། །
སྐལ་ལྡན་ཡིད་ཀྱི་རྨོངས་པ་མ་ལུས་འཕྲོག །
ཅེས་གསུངས་པ་དང་། ཀརྨ་ཚེ་དབང་དཔལ་འབར་གྱིས།
106



དོན་ཚན་གསུམ་པ། གཟུགས་རྒྱན། །
གནག་སྣུམ་རལ་བའི་ཟུར་ཕུད་རྣམ་གཡོ་ཞིང་། །
འཛུམ་པའི་ཚེམས་ཕྲེང་གེ་སར་རབ་གསལ་བ། །
ཚངས་སྲས་རབ་དཀར་འཁོར་ལོའི་ཡན་ལག་མས། །
སྙན་པའི་རིག་བྱེད་མཆོག་དེ་བདག་ལ་སྩོལ། །
ཅེས་གསུངས་པ་ལྟ་བུའོ། །
（6)འགལ་བའི་གཟུགས་ཅན།
གཟུགས་སུ་འགོད་ཡུལ་དཔེ་དེ་ནི། །
དཔེ་དངོས་དང་འགལ་འགལ་བའི་གཟུགས། །
ཞེས་པ་བཞིན་གཟུགས་སུ་འགོད་ཡུལ་དུ་གྱུར་པའི་དཔེ་དེ་ཉིད་ནི་དངོས་ཡོད་་་་
འཚོ་བའི་ཁྲོད་ཀྱི་དཔེ་དངོས་དང་འགལ་བས་ན་འགལ་བའི་གཟུགས་ཅན་ཞེས་་་་
བྱའོ། །
དེའི་མཚན་གཞི་དཔེར་བརྗོད་ལ་རྩ་བ་ལས།
པད་མ་རྣམས་ནི་མི་ཟུམ་ཞིང་། །
ནམ་མཁའ་ལ་ཡང་མི་འགྲོ་བ། །
ཁྱོད་གདོང་ཟླ་བས་བདག་གི་ནི། །
སྲོག་རྣམས་འཕྲོག་པ་ཉིད་དུ་ལྟ། །
107



ལེའུ་གཉིས་པ། དོན་རྒྱན། །
ཞེས་གསུངས་པ་སྟེ། ཕྲག་དོག་གི་དབང་གིས་རྣམ་པར་ལྷུག་ལྷུག་གྲོལ་བའི་མེ་ཏོག་
པད་མའི་ཁ་ཟུམ་པར་མི་བྱེད་ཅིང་། རྒྱང་རིང་ནམ་མཁའི་དབྱིངས་སུ་ཡང་འགྲོ་
བར་མི་བྱེད་པའི་ཁྱོད་གདོང་ཟླ་བ་མཛེས་སྡུག་ཀུན་གྱི་སྙིང་པོ་དེས་འདོད་ལྡན་་་
བདག་ལ་འདོད་གདུང་དྲག་པོ་བྱིན་ཏེ་བདག་གི་སྲོག་རྣམས་འཕྲོག་པ་ཉིད་དུ་ལྟ་
བ་སྟེ་ཆེད་དུ་འབད་པ་བྱེད་དོ་ཞེས་པའི་དོན། འདི་ལས་པད་མ་མི་ཟུམ་ཞིང་ནམ་
མཁར་མི་འགྲོ་བའི་ཟླ་བས་ཁྱོད་གདོང་མཚོན་པར་བྱས་ཡོད། དཔེ་འདི་ནི་དངོས་
ཡོད་ཀྱི་ཟླ་བ་དང་འགལ་བ་ཞིག་སྟེ་གཉིས་ཀའི་ལས་འགལ་བ་ཡིན་པའི་ཕྱིར་རོ། །
གོ་དོན་གྱི་དཔེར་བརྗོད་ལ་བོད་མཁས་པས།
འཆི་མེད་གྲོང་ནས་ངལ་བས་མ་ཕབ་ཅིང་། །
དབང་ཕྱུག་རལ་པའི་ལྟོ་བར་མ་བསྐྱིལ་ལ། །
རྣམ་འདྲེན་ཁྱོད་གསུང་གངྒཱའི་ཆུ་རྒྱུན་འདིས། །
གདུལ་བྱའི་རྨོངས་པ་མཐའ་དག་ཡོངས་སུ་བཀྲུས། ། ་
ཞེས་གསུངས་པ་དང་། ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
བདུད་རྩིའི་ཆུ་གཏེར་བསྲུབས་ལས་མ་འཁྲུངས་ཤིང་། །
ཀུན་དའི་ཚལ་རབ་བཞད་པར་མི་རྩོམ་པ། །
སྨྲ་བའི་ཟླ་བ་ཁྱོད་ཀྱིས་རིས་མེད་འགྲོའི། །
རྨོངས་པའི་ཚང་ཚིང་མཐའ་དག་ཅིག་ཅར་བསྲེགས། །
108



པ༌
དོན་ཚན་གསུམ་པ། གཟུགས་རྒྱན། །
ཞེས་གསུངས་པ་ལྟ་བུའོ། །
(7)རྒྱུ་ཡི་གཟུགས་ཅན།
ཐུན་མོང་མཚུངས་ཆོས་རྒྱུར་བྱས་ནས། །
གཟུགས་འགོད་བྱེད་པ་རྒྱུ་ཡི་གཟུགས། །
ཞེས་པ་བཞིན་དཔེ་དོན་གཉིས་ཀྱི་ཐུན་མོང་གི་མཚུངས་ཆོས་རྒྱུ་རུ་བཞག་ནས་་་་
དཔེ་ཅན་དཔེ་ཡི་གཟུགས་སུ་འགོད་པ་ལ་རྒྱུ་ཡི་གཟུགས་ཅན་ཞེས་བྱའོ། །རྒྱུ་ཞེས་
པ་ནི་རྒྱུ་འབྲས་ཀྱི་རྒྱུ་དང་རྒྱུ་མཚན་གྱི་རྒྱུ་གཉིས་ཀར་གོ་ཆོག
དེའི་མཚན་གཞི་དཔེར་བརྗོད་ལ་རྩ་བ་ལས།
ཁྱོད་ནི་ཟབ་པས་རྒྱ་མཚོ་དང་། །
བརླིང་བ་ཉིད་ཀྱིས་རི་བོ་སྟེ། །
འཇིག་རྟེན་རྣམས་ལ་འདོད་པ་ནི། །
སྟེར་ཕྱིར་དཔག་བསམ་རྐང་འཐུང་ངོ་། །
ཞེས་གསུངས་པ་སྟེ། ཁྱོད་ནི་ཐུགས་དགོངས་ཟབ་པས་རྒྱ་མཚོ་ཡིན་པ་དང་། རང་
བཞིན་བརྟན་བརླིང་ཉིད་ཀྱིས་རི་བོ་ཡིན། འཇིག་རྟེན་གྱི་སྐྱེ་རྒུ་རྣམས་ལ་རང་རང་
གི་འདོད་པ་ཇི་བཞིན་སྟེར་བར་བྱེད་ཕྱིར་དཔག་བསམ་རྐང་འཐུང་ཡིན་ནོ་ཞེས་་
པའི་དོན། འདི་ལས་མཚུངས་ཆོས་ཟབ་པ་ལ་བརྟེན་ནས་ཁྱོད་ནི་རྒྱ་མཚོའི་
གཟུགས་སུ་བྱས་པ་དང་། མཚུངས་ཆོས་བརླིང་བ་ལ་བརྟེན་ནས་རི་བོའི་གཟུགས་
.109



ལེའུ་གཉིས་པ། དོན་རྒྱན།
སུ་བྱས། མཚུངས་ཆོས་འདོད་པ་སྟེར་བ་ལ་བརྟེན་ནས་དཔག་བསམ་རྐང་འཐུང་
གི་གཟུགས་སུ་བྱས་ཡོད་པ་སྟེ། མཚུངས་ཆོས་རྒྱུ་རུ་བཞག་ནས་དཔེ་ཅན་དཔེ་ཡི་
གཟུགས་སུ་བཀོད་ཡོད་ཕྱིར་རྒྱུ་ཡི་གཟུགས་ཅན་ཞེས་བརྗོད་པ་རེད། གོ་དོན་གྱི་
དཔེར་བརྗོད་ལ་རྒྱལ་དབང་ལྔ་པས།
ཚངས་སྲས་རྨོངས་མུན་སེལ་བས་ཆུ་ཤེལ་དབང་། །
ཕན་བདེའི་ཁང་བཟང་རྩེར་འཁྲིད་ཐེམ་སྐས་ཏེ། །
ལེགས་བཤད་དགའ་སྟོན་སྐྱུགས་པས་ཛམྦུ། །
གཟིགས་པ་དུས་ལས་མི་ཡོལ་རྒྱ་མཚོའི་རླབས། །
ཞེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས།
མཐའ་ཡས་མང་ཚོགས་རྣམ་དཔྱོད་ཡངས་པའི་དཔལ། །
གཏིང་དཔག་དཀའ་བས་ཆུ་གཏེར་ཆེན་པོ་སྟེ། །
ཕ་མཐའ་བྲལ་ཕྱིར་ཀུན་གསལ་ལམ་ཡངས་དང་། །
སྤྱད་ན་འཛད་མེད་ནོར་བུའི་བང་མཛོད་ལགས། །
ཞེས་གསུངས་པ་ལྟ་བུའོ། །
རྒྱུའི་གཟུགས་འདི་ཉིད་དང་རྒྱུའི་དཔེ་གཉིས་ཀྱི་འདྲ་ས་ནི་མཚུངས་ཆོས་་
རྒྱུ་རུ་བཀོད་པ་ཡིན་ཞིང་། མི་འདྲ་ས་ནི་དཔེ་ཅན་ཉིད་དཔེ་ཡི་གཟུགས་སུ་བྱས་
མིན་ཡིན་ནོ། །
110



དོན་ཚན་གསུམ་པ། གཟུགས་རྒྱན།
（8) དཔེའི་གཟུགས་ཅན།
གཟུགས་བཀོད་དཔེ་དང་དཔེ་ཅན་གཉིས། །
མཚུངས་སྒྲས་གསལ་བྱེད་དཔེ་ཡི་གཟུགས། །
ཞེས་པ་བཞིན་གཟུགས་སུ་བཀོད་ཟིན་པའི་དཔེ་དང་དཔེ་ཅན་གཉིས་པོ་མཚུངས་
སྒྲ་ལ་བརྟེན་པ་སྟེ་ངོ་བོ་ཐ་དད་དུ་བཀོད་དེ་མཚུངས་པར་སྟོན་པ་ལ་དཔེའི་་་་་་
གཟུགས་ཅན་ཞེས་བྱ། ཡང་ན་དོན་གཅིག་ལ་གཟུགས་དང་དཔེ་གཉིས་འགོད་པ་
དང་། དེ་གཉིས་དངོས་པོ་གཅིག་ཡིན་པ་ལའོ། །
དེའི་མཚན་གཞི་དཔེར་བརྗོད་ལ་རྩ་བ་ལས།
མྱོས་པས་ཀུན་ཏུ་དམར་བ་ཡིས། །
བཀབ་པ་བཞིན་གྱི་ཟླ་བ་འདི། །
འཆར་ཀའི་དམར་བ་ཕུན་ཚོགས་པའི། །
ཟླ་བ་ལ་ནི་རབ་ཏུ་འགྲན། །
ཞེས་གསུངས་པ་སྟེ། འདོད་བདེ་ཡིས་མྱོས་པའི་དབང་གིས་ཆགས་མདངས་ཀུན་
ཏུ་དམར་བ་ཡིས་བཀབ་པ་སྟེ་གཡོག་པའི་བཞིན་རས་ཀྱི་ཟླ་བ་འདི་ནི་ཉ་ཡོངས་སུ་
གང་བའི་ཟླ་བའི་དཀྱིལ་འཁོར་ལ་ཤར་མ་ཐག་པའི་དམར་འོད་ཀྱིས་སྤྲས་པ་དང་
རབ་ཏུ་འགྲན་ནོ་སྟེ་ཤིན་ཏུ་མཚུངས་སོ་ཞེས་པའི་དོན། འདི་ལས་ཐོག་མར་བརྗོད་
དོན་དཀར་ལ་དམར་མདངས་ཆགས་པའི་བཞིན་རས་ནི་མཚམས་སྤྲིན་གྱི་དམར་
111



ལེའུ་གཉིས་པ། དོན་རྒྱན།
འོད་དང་བཅས་པའི་ཟླ་བའི་གཟུགས་སུ་བྱས་ཤིང་། ཕྱིས་སུ་བཞིན་རས་ཀྱི་ཟླ་བ་
འདི་ནི་མཚམས་སྤྲིན་གྱི་དམར་འོད་ལ་འགྲོག་པའི་ཟླ་བ་དང་འདྲའོ་ཞེས་བརྗོད་་
པ་སྟེ། ཐོག་མར་དཔེ་དོན་གཉིས་ངོ་བོ་གཅིག་ཏུ་བཀོད་པ་དང་ཕྱིས་སུ་ངོ་བོ་ཐ་
དད་དུ་བཀོད་དེ་མཚུངས་པར་བྱས་ཡོད། གོ་དོན་གྱི་དཔེར་བརྗོད་ལ་ཞྭ་དམར་
པཎྜི་ཏ་དགེ་འདུན་བསྟན་འཛིན་རྒྱ་མཚོས།
རིང་ནས་མཁའ་མཉམ་འགྲོ་ལ་རྗེས་ཆགས་འཛུམ། །
དཀར་བའི་མདངས་ལྡན་ཁྱོད་ཞལ་ཟླ་བ་འདིས། །
སྟོན་མཚན་ནམ་མཁའི་རྒྱན་དུ་རབ་མཛེས་པ། །
ཉ་རྒྱས་ཟླ་བའི་འོད་ཀྱི་ཁེངས་པ་འགོག །
ཅེས་གསུངས་པ་དང་། དཔལ་སྒང་ལོ་ཙཱ་པས།
མཚན་དཔེ་གསལ་བའི་འོད་ཀྱི་དྲ་བ་ཅན། །
དབྱངས་ཅན་མཛེས་སྐུ་ནམ་མཁའི་ནོར་བུ་ནི། །
འོད་ཟེར་སྟོང་གི་ལྡིང་ཁང་ལ་ཆགས་པའི། །
གཟའ་ཡི་བདག་པོ་སྤྲིན་དང་བྲལ་བ་བཞིན། །
ཞེས་གསུངས་པ་ལྟ་བུའོ། །
（9)མཉམ་འཇོག་གི་གཟུགས་ཅན།
112



དོན་ཚན་གསུམ་པ། གཟུགས་རྒྱན།
སྐྱོན་ཞིག་ཡུལ་དང་ཡུལ་ཅན་ལ། །
མཉམ་བརྗོད་མཉམ་འཇོག་གཟུགས་ཅན་ནོ། །
ཞེས་པ་བཞིན་དཔེ་ལ་འབྱུང་མི་འོས་པའི་སྐྱོན་ཞིག་ཡུལ་གཟུགས་འགོད་བྱས་པའི་
དཔེ་དོན་དང་ཡུལ་ཅན་གཉིས་ལ་མཉམ་པ་ཉིད་དུ་འཇོག་པ་ལ་མཉམ་འཇོག་གི་
གཟུགས་ཅན་ཞེས་བྱའོ། །
དེའི་མཚན་གཞི་དཔེར་བརྗོད་ལ་རྩ་བ་ལས། །
གཏུམ་མོ་ཁྱོད་གདོང་ཟླ་བས་ཀྱང་། །
བརྩེ་བ་མེད་པར་བདག་སྲེག་པ། །
བདག་ཉིད་སྐལ་བ་ཉིད་ཀྱིའང་སྐྱོན། །
འདི་ནི་མཉམ་འཇོག་གཟུགས་ཅན་ནོ། །
ཞེས་གསུངས་པ་སྟེ། ཞི་ཞིང་དུལ་བ་སོགས་བུད་མེད་མཆོག་གི་ཡོན་ཏན་དང་ལྡན་
ཡང་མཛེས་ཕུལ་ཤིན་ཏུ་ཆེ་བས་ན་ཡིད་འཕྲོག་པར་བྱེད་པ་དང་འདོད་པས་་་་་་་
གདུང་བར་བྱེད་པའི་ཕྱིར་གཏུམ་མོ་ཞེས་བོས་ནས། ཁྱོད་ཀྱི་གདོང་གི་ཟླ་བ་བསིལ་
ཞིང་བདུད་རྩིའི་རང་བཞིན་ཅན་འདིས་ཀྱང་བརྩེ་བ་སྟེ་སྙིང་རྗེ་སྤུ་ཙམ་ཡང་མེད་
པར་བདག་རང་འདོད་པས་སྲེག་པར་བྱེད། འདི་ནི་ཁྱོད་གདོང་ཟླ་བ་ཁོ་ནའི་སྐྱོན་
མིན་ཏེ་བདག་གི་ལས་སྐལ་དམན་པའི་སྐྱོན་ཡང་ཡིན་ནོ་ཞེས་པའི་དོན། འདི་ལས་
དཔེ་ཟླ་བ་ལ་འབྱུང་བར་མི་འོས་པའི་སྐྱོན་ཏེ་བདག་སྲེག་པ་ཞེས་པ་འདི་ཡུལ་ཏེ་་
113



ལེའུ་གཉིས་པ། དོན་རྒྱན།
ཁྱོད་གདོང་ཟླ་བ་དང་ཡུལ་ཅན་ཏེ་ལྟ་བ་པོ་བདག་གཉིས་ཀྱི་སྟེང་དུ་མཉམ་པ་ཉིད་
དུ་འཇོག་པར་བྱས་ཡོད། དེའི་ཕྱིར། མཉམ་འཇོག་གི་གཟུགས་ཅན་ཞེས་བརྗོད་
པ་རེད། གོ་དོན་གྱི་དཔེར་བརྗོད་ལ་བོད་མཁས་པས།
མཛེས་མ་ཁྱོད་ལུས་ཧ་རི་ཙན་དན་གྱི། །
འཁྲི་ཤིང་དཔྱིད་ཀྱི་རྣམ་འཕྲུལ་ལ་ཞུགས་པས། །
བདག་ཡིད་སྲེག་འདི་མཛེས་པ་ཕུལ་བྱུང་བར། །
མ་ཟད་བདག་རང་འདོད་པས་གཟིར་བས་ཀྱང་། །
ཞེས་གསུངས་པ་དང་། ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
མཐའ་ཡས་ལུས་ཅན་ཁམས་ཀྱི་རྗེས་སོང་བའི། །
རྩོལ་མེད་འཕྲིན་ལཾས་ཟླ་ཤེལ་འོད་དཀར་གྱིས། །
བདུད་སྡེ་བསྲེགས་འདི་གཟི་བྱིན་ཕུལ་ཆེ་བར། །
མ་ཟད་དེ་དག་ལས་ཀྱིས་མནར་བས་ཀྱང་། །
ཞེས་གསུངས་པ་ལྟ་བུའོ། །
（10) བསྙོན་དོར་གྱི་གཟུགས་ཅན།
དཔེ་ཅན་ལ་ནི་བསྙོན་དོར་ཏེ། །
གཟུགས་སུ་འགོད་པ་བསྙོན་དོར་གཟུགས། །
114



-
དོན་ཚན་གསུམ་པ། གཟུགས་རྒྱན།
ཞེས་པ་བཞིན་དཔེ་ཅན་ལ་བསྙོན་དོར་བ་སྟེ་དཔེ་ཅན་མིན་པར་དཔེ་ཉིད་ཡིན་་་་
ཞེས་བརྗོད་དེ་ཤུགས་སུ་དཔེ་དོན་གཉིས་ངོ་བོ་གཅིག་ཏུ་བྱས་པ་ལ་བསྙོན་དོར་གྱི་
གཟུགས་ཅན་ཞེས་བྱ། །
དེའི་མཚན་གཞི་དཔེར་བརྗོད་ལ་རྩ་བ་ལས།
འདི་ནི་གདོང་མིན་འདི་པད་མ། །
འདི་དག་མིག་མིན་འདི་བུང་བ། །
འདི་རྣམས་གེ་སར་ཉིད་ཡིན་ཏེ། །
ཁྱོད་ཀྱི་སོ་ཡི་འོད་ཟེར་མིན། །
ཞེས་གསུངས་པ་སྟེ། དཀར་ཞིང་དམར་མདངས་ཆགས་པ། མཛེས་ཤིང་ཡིད་དུ་
འོང་བ(གདོང)འདི་ནི་གདོང་པ་མ་ཡིན་ཏེ་མེ་ཏོག་པད་མ་ཡིན་ནོ། །གནག་ཅིང་
རྣམ་པར་འཕྲུལ་བའི་མཛེས་པ་ཅན(མིག》འདི་ནི་མིག་མིན་ཏེ་བུང་བ་ལྡིང་ཞིང་
འཁོར་བ་ཡིན་ནོ། །དཀར་འོད་འཕྲོ་ཞིང་ཐགས་བཟང་བ(སོ)འདི་ནི་འོད་ལྡན་
སོ་ཕྲེང་མིན་ཏེ་མེ་ཏོག་པད་མའི་གེ་སར་ཉིད་ཡིན་ནོ་ཞེས་པའི་དོན། འདི་ལས་
དཔེ་ཅན་གདོང་དང་དེའི་ཁྱད་ཆོས་མིག་དང་སོ་བཅས་ལ་བསྙོན་དོར་བ་སྟེ་ཡིན་
པ་མིན་པར་བརྗོད་པ་ལ་བརྟེན་ནས་དཔེ་པད་མ་དང་དེའི་ཁྱད་ཆོས་བུང་བ་དང་
གེ་སར་བཅས་ཀྱི་གཟུགས་སུ་བཀོད་ཡོད། རྒྱན་འདི་དང་དེ་ཉིད་བརྗོད་པའི་དཔེ་
གཉིས་འདྲ་བ་ལྟར་སྣང་ཡང་། སྔ་མས་དཔེ་དོན་གཉིས་ངོ་བོ་གཅིག་ཏུ་བཀོད་པ་
སྟེ་གཟུགས་འགོད་བྱས་ཡོད་ལ། ཕྱི་མས་དཔེ་དོན་གཉིས་ངོ་བོ་ཐ་དད་དུ་བཀོད་
115



།
ལེའུ་གཉིས་པ། དོན་རྒྱན།
དེ་མཚུངས་པར་བསྟན་ཡོད་ཕྱིར། འདི་གཉིས་ལ་ཁྱད་པར་ཆེན་པོ་འདུག་གོ
གོ་དོན་གྱི་དཔེར་བརྗོད་ལ་བོད་མཁས་པས།
འདི་ནི་ཁྱོད་སྐུ་མ་ཡིན་ཡོངས་འདུའི་ཤིང་། །
གསུང་མིན་དྲི་ཟའི་གླིང་བུས་སྦྱར་བའི་དབྱངས། །
ཁྱོད་ཐུགས་མ་ཡིན་ལྷ་ཡི་རྫིང་རིང་ཉིད། །
མི་མིན་འཇམ་པའི་དབྱངས་དངོས་བླ་མ་དྲན། །
ཞེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས།
གསལ་འཚེར་འོད་འཕྲོ་དྲག་ཏུ་འབབ་པ་འདི། །
ངར་ལྕགས་ཁུ་བ་མ་ཡིན་གསེར་ཞུན་ཆུ། །
ཚ་ཚའི་དུམ་བུ་ཕྱོགས་བཞིར་འཐོར་བ་འདི། །
མེ་སྟག་མ་ཡིན་རང་བྱུང་མེ་ཏོག་ཉིད། །
ཅེས་གསུངས་པ་ལྟ་བུའོ། །
116



དོན་ཚན་བཞི་པ། གསལ་བྱེད་ཀྱི་རྒྱན།
དོན་ཚན་བཞི་པ། གསལ་བྱེད་ཀྱི་རྒྱན།
1. གསལ་བྱེད་ཀྱི་རྒྱན་གྱི་གོ་དོན་བཤད་པ།
གསལ་བྱེད་ཚིག་གིས་ཚིག་དོན་གཞན། །
གསལ་བར་སྟོན་པ་གསལ་བྱེད་རྒྱན། །
ཞེས་པ་བཞིན་རིགས་དང་བྱ་བ། ཡོན་ཏན། རྫས་བཅས་གང་རུང་སྟོན་པའི་
གསལ་བྱེད་ཀྱི་ཚིག་གཅིག་ཤོ་ལོ་ཀའམ་ཚན་པ་ཞིག་གི་ཐོག་མ་དང་། ཡང་ན་ཐ་མ།
བར་མ་གང་ན་གནས་པ་དེས་ཚིག་གཞན་དག་ལ་གྲོགས་བྱས་ཏེ་བརྗོད་དོན་་་་་་
གསལ་བར་བྱེད་པ་ལ་གསལ་བྱེད་ཀྱི་རྒྱན་ཞེས་བྱ། གསལ་བྱེད་ཀྱི་ཚིག་ལ་རིགས་
བརྗོད་པའི་གསལ་བྱེད་ཀྱི་ཚིག་སོགས་བཞི་ཡོད་ལ། དེ་དག་ཚིག་གི་ཐོག་མར་ཡོད་
པ་ལ་ཐོག་མའི་གསལ་བྱེད་ཀྱི་རྒྱན་དང་། དེ་བཞིན་བར་དང་ཐ་མར་ཡོད་པ་ལ་
རིམ་བཞིན་བར་གྱི་གསལ་བྱེད་ཀྱི་རྒྱན་དང་ཐ་མའི་གསལ་བྱེད་ཀྱི་རྒྱན་ཞེས་་་་་་་
བརྗོད། རིགས་སོགས་བཞི་ལས་ཕྱི་མ་གཉིས་ནི་རང་བཞིན་བརྗོད་པའི་སྐབས་
དང་མི་འདྲ་སྟེ། ཡོན་ཏན་ནི་འདོད་ཡོན་དང་ནུས་པ་གཉིས་ལ་འཇུག་ཅིང་།
རྫས་ནི་རྫས་རགས་པ་ལ་འཇུག་གོ །གསལ་བྱེད་ཀྱི་ཚིག་འདི་ནི་མཚན་མོའི་དུས་
117



ལེའུ་གཉིས་པ། དོན་རྒྱན།
ཀྱི་ཁང་བའི་ནང་གི་གློག་སྒྲོན་དང་འདྲ་བ་ཡིན་ནོ། །
2. གསལ་བྱེད་ཀྱི་རྒྱན་གྱི་དབྱེ་བ་བཤད་པ།
གསལ་བྱེད་རྒྱུན་གྱི་དབྱེ་བ་ལ། །
རིགས་སོགས་བརྗོད་པའི་ཐོག་གསལ་བཞི། །
རིགས་དང་བྱ་བའི་བར་མཐའི་གསལ། །
ཕྲེང་བ་འགལ་དང་དོན་གཅིག་དང་། །
སྦྱར་བ་བཅས་ཏེ་བཅུ་གཉིས་སོ། །
ཞེས་པ་སྟེ། གསལ་བྱེད་ཀྱི་རྒྱུན་ལ་རྩ་བ་ལས་དཔེར་བརྗོད་ཀྱིས་དངོས་སུ་ཟིན་པ་
ལྟར་དབྱེ་ན་རིགས་བརྗོད་པ་ཐོག་མའི་གསལ་བྱེད་ཀྱི་རྒྱན་སོགས་ནང་གསེས་བཅུ་
གཉིས་ཡོད་དོ། །འདི་དག་ལས་ཐོག་མའི་གསལ་བྱེད་ཀྱི་རྒྱན་གཅིག་དང་། བར་
གྱི་གསལ་བྱེད་ཀྱི་རྒྱན་གཅིག ཐ་མའི་གསལ་བྱེད་ཀྱི་རྒྱན་གཅིག་བཅས་ངེས་ན་
རྒྱན་འདིའི་སྤྱི་ཁོག་ཁོང་དུ་ཆུད་ཐུབ་བོ། །
3. གསལ་བྱེད་ཀྱི་རྒྱན་གྱི་ནང་གསེས་འགའི་ངོས་འཛིན་བཤད་པ།
(1)རིགས་བརྗོད་པ་ཐོག་མའི་གསལ་བྱེད་ཀྱི་རྒྱན།
རིགས་བརྗོད་ཐོག་མའི་ཚིག་གིས་གཞན། །
གསལ་སྟོན་རིགས་བརྗོད་ཐོག་མའི་གསལ། །
ཞེས་པ་བཞིན་རིགས་བརྗོད་པའི་གསལ་བྱེད་ཀྱི་ཚིག་ཚིག་གི་ཐོག་མ་ན་ཡོད་་་་
118



དོན་ཚན་བཞི་པ། གསལ་བྱེད་ཀྱི་རྒྱན།
དེས་འོག་གི་ཚིག་ལ་གྲོགས་བྱས་ཏེ་བརྗོད་དོན་གསལ་བར་སྟོན་པ་ལ་རིགས་་་་་་་
བརྗོད་ཐོག་མའི་གསལ་བྱེད་ཀྱི་རྒྱན་ཞེས་བྱ།
དེའི་མཚན་གཞི་དཔེར་བརྗོད་ལ་རྩ་བ་ལས།
ལྷོ་ཡི་རླུང་གིས་འཁྲི་ཤིང་གི །
འདབ་མ་རྙིང་བ་ལྷགས་པར་བྱེད། །
དུད་པའི་ལུས་ཅན་མ་རྣམས་ཀྱི། །
ཁེངས་པ་གསར་དུ་འཇོམས་པར་ནུས། །
ཞེས་གསུངས་པ་སྟེ། ལྷོ་ཡི་རླུང་སྟེ་རྒྱ་གར་ལྷོ་ཕྱོགས་ཀྱི་མ་ལ་ཡཱའི་ཙན་དན་གྱི་
ནགས་ཚལ་བརྒྱུད་ནས་གཡུག་ཡོང་བའི་ཆེས་ཤིན་ཏུ་བསིལ་ཞིང་ཞིམ་པའི་རླུང་་་་
གིས་འཁྲི་ཤིང་གི་འདབ་མ་རྙིང་བ་རྣམས་ས་ལ་ལྷགས་པ་སྟེ་ལྷུང་བར་བྱེད་ཅིང་།
ལང་ཚོ་མཆོག་ཏུ་རྒྱས་པའི་ནུ་མ་ཟུང་གིས་ལུས་ཡོངས་སུ་དུད་པའི་མཛེས་སྡུག་གི་
ལུས་ཅན་མ་རྣམས་ཀྱི་མཛའ་བོ་ལ་མི་འདུད་པའི་ཁེངས་པ་གསར་དུ་འཇོམས་་་
པར་ནུས་ཞེས་པའི་དོན། འདི་ལས་ལྷོ་ཡི་རླུང་ཞེས་པ་ནི་རིགས་བརྗོད་པའི་ཚིག་
ཡིན་ལ་གསལ་བྱེད་ཀྱི་ཚིག་ཀྱང་ཡིན། འདིས་འོག་གི་ཚིག་རྣམས་ལ་གྲོགས་བྱས་ཏེ་
བརྗོད་དོན་གསལ་བར་བྱེད་པ་སྟེ། གལ་ཏེ་ཚིག་འདི་མེད་ན་ཚིག་གཞན་དག་གིས་
བརྗོད་དོན་གསལ་ཞིང་ཁ་ཚང་བ་ཞིག་སྟོན་མི་ཐུབ། ལྷོ་ཡི་རླུང་གིས་ཁེངས་པ་
འཇོམས་ཞེས་པ་ནི་ཆེས་ཤིན་ཏུ་བསིལ་ཞིང་དྲི་བསུང་ལྡན་པའི་རླུང་གིས་ལུས་ཀྱི་
ཚ་གདུང་སེལ་ཏེ་བདེ་བའི་ཚོར་སྣང་སྦྱིན་ལ། ལུས་སེམས་བདེ་བའི་སྐབས་སུ་
119



ལེའུ་གཉིས་པ། དོན་རྒྱན།
འདོད་པ་འཕེལ་བར་བྱེད། དེས་མཛའ་བོ་ལ་མི་འདུད་པའི་ཁེངས་པ་སྟེ་ང་རྒྱལ་
བཅོམ་སྟེ་འདུད་པར་བྱེད་དོ་ཞེས་པའི་དོན་ཡིན་པ་ལས་རླུང་གིས་ང་རྒྱལ་་་་་་་
འཇོམས་ཞེས་པའི་དོན་ནི་མིན་ནོ། །གོ་དོན་གྱི་དཔེར་བརྗོད་ལ་དབྱངས་ཅན་
དགའ་བློས།
ལེགས་བཤད་གཏམ་གྱིས་ཤེས་བྱའི་རིག་པའི་གནད། །
ལྷག་མ་མེད་པར་རབ་ཏུ་གསལ་བར་བྱེད། །
འཁྲུལ་ལྡན་ཉེས་བཤད་ངག་སྒྲོས་གཞན་དག་ཀྱང་། །
སྐད་ཅིག་ཉིད་ལ་དྲུངས་ནས་འབྱིན་པར་མཛད། །
ཅེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས།
ཆུ་འཛིན་ཉིད་དོ་ཀུན་གསལ་ཁྱོན་འགེབས་ཤིང་། །
དལ་བུར་གཡོ་བའི་རླུང་དང་རབ་འགྲོགས་ཏེ། །
ཟིམ་ཟིམ་ཆར་གྱི་རྒྱུན་བཟང་ཡོངས་ཕབ་ནས། །
རི་ལུང་མ་ལུས་ཉམས་དགའི་སྤྲོ་སྣང་ལྡན། །
ཞེས་གསུངས་པ་ལྟ་བུའོ། །
འདི་བཞིན་དུ་ཚིག་གི་ཐོག་མ་ན་ཡོད་པའི་གསལ་བྱེད་ཀྱི་ཚིག་ནི་རྒྱུའོ་ལྟ་་
བུ་ཡིན་ན་བྱ་བ་བརྗོད་པ་ཐོག་མའི་གསལ་བྱེད་ཀྱི་རྒྱན་ཡིན་ལ། སྔོ་སངས་ཉིད་
དོའམ་ཤིན་ཏུ་མྱུར་རོ་ཞེས་པ་ལྟ་བུ་ཡིན་ན་ཡོན་ཏན་བརྗོད་པ་ཐོག་མའི་གསལ་་
120



དོན་ཚན་བཞི་པ། གསལ་བྱེད་ཀྱི་རྒྱན།
བྱེད་ཀྱི་རྒྱན་ཡིན། ཁྱབ་འཇུག་ལྟ་བུ་ཡིན་ན་རྫས་བརྗོད་པ་ཐོག་མའི་གསལ་བྱེད་
ཀྱི་རྒྱན་ཡིན། འདི་དག་ནི་གཅིག་ཤེས་ཀུན་གྲོལ་བྱ་ཐུབ་པས་རེ་རེ་བཞིན་རྒྱས་
སྤྲོས་མ་བྱས་པ་ཡིན།
(2)རིགས་བརྗོད་པ་བར་གྱི་གསལ་བྱེད་ཀྱི་རྒྱན།
རིགས་བརྗོད་བར་གྱི་ཚིག་གིས་གཞན། །
གསལ་སྟོན་རིགས་བརྗོད་བར་གྱི་གསལ། །
ཞེས་པ་བཞིན་རིགས་བརྗོད་པའི་གསལ་བྱེད་ཀྱི་ཚིག་ཚིག་གི་བར་དུ་ཡོད་པ་དེས་
གོང་འོག་གི་ཚིག་དོན་གསལ་བར་བྱེད་པ་ལ་རིགས་བརྗོད་པ་བར་གྱི་གསལ་བྱེད་
ཀྱི་རྒྱན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
གར་བྱེད་ནི་ཙུ་ལ་ཕང་དུ། །
གླུ་ཡང་ལེན་ནོ་མདོངས་མཐའ་ཅན། །
དགའ་བ་རྒྱས་པའི་མིག་དག་ཀྱང་། །
ཆུ་འཛིན་ལ་ནི་གཏོད་པར་བྱེད། །
ཅེས་གསུངས་པ་སྟེ། མཛེས་པའི་སྒྲོ་གུར་ཕུབ་སྟེ་གར་བྱེད་པ་དང་ནི་ཙུ་ལ་སྟེ་རྒྱ་
ལྕང་གི་ཡལ་གའི་ཕང་དུ་འགོས་ནས་སྙན་པའི་གླུ་ཡང་ལེན་ནོ། །བྱེད་པ་པོ་སུ་ཞེ་
ན་མདོངས་མཐའ་ཅན(ལྗོངས་མཐའ་ཅན》ཏེ་རྨ་བྱའོ། །འདིས་ཆར་སྤྲིན་གྱི་
121



ལེའུ་གཉིས་པ། དོན་རྒྱན།
དགའ་སྟོན་ལས་སྐྱེས་པའི་དགའ་བ་ཡོངས་སུ་རྒྱས་པའི་མིག་དག་ཀྱང་ཆུ་འཛིན་་
ཏེ་སྤྲིན་ལ་གཏོད་པར་བྱེད་དོ་ཞེས་པའི་དོན། འདི་ལས་རིགས་བརྗོད་པའི་གསལ་
བྱེད་ཀྱི་ཚིག་ནི་ཤོ་ལོ་ཀའི་བར་དུ་བཀོད་པའི་མདོངས་མཐའ་ཅན་ཞེས་པ་འདི་
ཡིན་ཞིང་། འདིས་གོང་འོག་གི་ཚིག་རྣམས་ཀྱི་བརྗོད་དོན་གསལ་བར་བྱེད་པའི་
ནུས་པ་བཏོན་ཡོད། རྨ་བྱ་སྤྲིན་དང་འབྲུག་སྒྲ་ལ་དགའ་ཞེས་པ་ལ་རྨ་བྱ་ནི་འབྲུག་
སྒྲ་མངལ་འཛིན་དུ་གྲགས་ཀྱང་། ཡིན་རྒྱུ་ནི་རྨ་བྱ་གྲིབ་མ་དང་ཆར་བ་སོགས་
བསིལ་བའི་དངོས་པོ་ལ་དགའ་བ་ཡིན་ནོ། །རྒྱན་འདིའི་གོ་དོན་གྱི་དཔེར་བརྗོད་
ལ་གུང་ཐང་བསྟན་པའི་སྒྲོན་མེས།
འདབ་མའི་རླུང་གིས་རི་བོ་རལ་བྱེད་ཅིང་། །
གཟི་བྱིན་སེར་སྐྱའི་དཔལ་འབར་ནམ་མཁའ་ལྡིང་། །
མི་བཟད་ཤུགས་དྲག་སྡེར་མོའི་གདེངས་ཀ་ཡིས། །
ཀླུ་དབང་ཚོགས་ཀྱི་སྙིང་རྩ་ལྐོག་མར་འབྱིན། །
ཞེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས།
ཡིད་འོང་འཛུམ་མདངས་ངོམ་པའི་རྣམ་འགྱུར་བཅས། །
སྙན་འཇེབས་གླུ་དབྱངས་ལེན་མཁས་ཟློས་གར་མཁན། །
འགྱུར་ཁུགས་མགྲིན་པ་བདེ་བའི་ཕུལ་བྱུང་རྩལ། །
བསྟན་ཚེ་ཀུན་གྱི་ཡིད་ལ་ངལ་གསོ་སྦྱིན། །
122



དོན་ཚན་བཞི་པ། གསལ་བྱེད་ཀྱི་རྒྱན།
ཞེས་གསུངས་པ་ལྟ་བུའོ། །
འདི་བཞིན་དུ་བར་གྱི་གསལ་བྱེད་ཀྱི་ཚིག་ལ་བྱ་བ་དང་ཡོན་ཏན། རྫས་
བཅས་གང་རུང་བཞག་ཆོག
(3)བྱ་བ་བརྗོད་པ་ཐ་མའི་གསལ་བྱེད་ཀྱི་རྒྱན།
བྱ་བརྗོད་ཐ་མའི་ཚིག་གིས་ནི། །
གོང་གསལ་བྱ་བརྗོད་ཐ་མའི་གསལ། །
ཞེས་པ་བཞིན་བྱ་བ་བརྗོད་པའི་གསལ་བྱེད་ཀྱི་ཚིག་ཚིག་གི་ཐ་མར་ཡོད་པ་དེས་
གོང་གི་ཚིག་དོན་གསལ་བར་བྱེད་པ་ལ་བྱ་བརྗོད་ཐ་མའི་གསལ་བྱེད་ཀྱི་རྒྱན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
ཁྱོད་ཀྱིས་ཨུཏྤལ་རྣ་བ་ལ། །
འདོད་པས་མདའ་ནི་མདའ་སྟན་ལ། །
ངས་ཀྱང་སེམས་ནི་འཆི་བ་ལ། །
གསུམ་པོ་འདི་ནི་མཉམ་དུ་བྱས། །
ཞེས་གསུངས་པ་སྟེ། མཛེས་མ་ཁྱོད་ཀྱིས་མེ་ཏོག་ཨུཏྤལ་རྣ་བའི་གོང་རྒྱན་དུ་
བཙུགས་པ་དང་། འདོད་པ་སྟེ་འདོད་ལྷས་མེ་ཏོག་གི་མདའ་མོ་ནི་མདའ་སྟན་ཏེ་
གཞུ་ལ་འགོད་པ་དང་། ངས་ཀྱང་སེམས་ཆགས་པས་བརྒྱལ་ནས་འཆི་བར་ཕྱོགས་
པ་སྟེ་བྱ་བ་གསུམ་པོ་འདི་ནི་དུས་མཉམ་དུ་བྱས་སོ་ཞེས་པའི་དོན། འདི་ལས་
123



ལེའུ་གཉིས་པ། དོན་རྒྱན།
མཛེས་མ་མེ་ཏོག་གིས་བརྒྱན་པས་ཇེ་མཛེས་སུ་སོང་བ་དང་། ང་རང་ཆགས་པ་
དྲག་པོས་མནར་ཏེ་འཆི་བའི་ཉེན་ཁར་ཐུག་ཅེས་བསྟན་འདུག བྱ་བ་བརྗོད་པའི་
གསལ་བྱེད་ཀྱི་ཚིག་ནི་མཇུག་གི་མཉམ་དུ་བྱས་ཞེས་པ་འདི་ཡིན་ལ། འདིས་གོང་
གི་ཚིག་དོན་ལ་གྲོགས་བྱས་ཏེ་བརྗོད་དོན་གསལ་བར་བསྟན་ཡོད། གོ་དོན་གྱི་
དཔེར་བརྗོད་ལ་རྒྱལ་དབང་ལྔ་པས།
མཛེས་མའི་འགྲམ་པའི་ཆང་གིས་བ་ཀུ་ལ། །
རྟ་ལྗང་འོད་ཀྱིས་སྦྲང་རྩིའི་རྒྱལ་མཚན་ཚལ། །
ཆོས་སྐྱོང་བཟང་པོས་གནས་ལྔ་རིག་པའི་ཁ། །
བློ་བཟང་གྲགས་པས་ཐུབ་བསྟན་སྒོ་འཕར་འབྱེད། །
ཅེས་གསུངས་པ་དང་། བོད་མཁས་པས།
འབྱུང་འཁྲུགས་ནད་ཀྱི་ཟུག་རྔུས་ལུས་ཕུང་སྟེ། །
རྣམ་གཡེང་ཞགས་ཐག་དམ་པོས་དེ་བཞིན་ཡིད། །
གཞན་དབང་སྒྲོག་གིས་དོན་གཉེར་རེ་བའི་གནས། །
གཞན་དུ་འཕྱུགས་པ་མེད་པར་རྣམ་པར་བསྡམས། །
ཞེས་གསུངས་པ་ལྟ་བུའོ། །
འདི་བཞིན་དུ་ཐ་མའི་གསལ་བྱེད་ཀྱི་ཚིག་ལ་རིགས་དང་ཡོན་ཏན་རྫས་་་་
བཅས་གང་རུང་བཞག་ཆོག
124



， དོན་ཚན་ལྔ་པ། བསྐོར་བའི་རྒྱན།
།
དོན་ཚན་ལྔ་པ། བསྐོར་བའི་རྒྱན།
1. བསྐོར་བའི་རྒྱན་གྱི་གོ་དོན་བཤད་པ།
ཚིག་དོན་གང་རུང་གནས་དུ་མར། །
ཡང་ཡང་བཟླས་པ་བསྐོར་བའི་རྒྱན། །
ཞེས་པ་བཞིན་རྗོད་བྱེད་ཀྱི་ཚིག་དང་བརྗོད་བྱའི་དོན་གང་རུང་ཤོ་ལོ་ཀའམ་ཚན་
པ་ཞིག་གི་སྔ་ཕྱི་སོགས་གནས་དུ་མ་རུ་ཡང་ཡང་བཟླས་ཏེ་ཚིག་དང་དོན་ལ་ཉམས་
ཐོན་པར་བྱེད་པ་ལ་བསྐོར་བའི་རྒྱན་ཟེར། ཡང་ན་མི་འདྲ་བའི་དོན་གྱིས་ཚིག་
གཅིག་བསྐོར་བ་དང་མི་འདྲ་བའི་ཚིག་གིས་དོན་གཅིག་བསྐོར་བ་ལ་བསྐོར་བའི་
རྒྱན་ཞེས་བྱ།
2. བསྐོར་བའི་རྒྱན་གྱི་དབྱེ་བ་བཤད་པ།
དོན་བསྐོར་ཚིག་བསྐོར་གཉིས་ཀ་བསྐོར། །
བསྐོར་བའི་རྒྱན་ལ་རྣམ་པ་གསུམ། །
ཞེས་པ་སྟེ། བསྐོར་བའི་རྒྱན་ལ་དོན་གཅིག་ཚིག་མི་འདྲ་བའི་སྒོ་ནས་བསྐོར་བའི་
125



.: ལེའུ་གཉིས་པ། དོན་རྒྱན།
དོན་བསྐོར་དང་། ཚིག་གཅིག་དོན་མི་འདྲ་བའི་སྒོ་ནས་བསྐོར་བའི་ཚིག་བསྐོར།
ཚིག་དོན་གཉིས་ཀ་མཉམ་དུ་བསྐོར་བའི་གཉིས་ཀ་བསྐོར་བཅས་དབྱེ་བ་གསུམ་་
ཡོད་དོ། །འདི་ལས་ཚིག་དོན་གཉིས་ཀ་བསྐོར་བའི་རྒྱུན་ཤེས་ན་གཞན་གཉིས་ཞར་
ལ་ཤེས་འགྲོའོ། །
3. བསྐོར་བའི་རྒྱན་ལས་གཉིས་ཀ་བསྐོར་བའི་ངོས་འཛིན་བཤད་
ཚིག་དོན་གཉིས་ཀ་གནས་དུ་མར། །
ཡང་ཡང་བཟླས་པ་གཉིས་ཀ་བསྐོར། །
ཞེས་པ་བཞིན་ཤོ་ལོ་ཀ་གཅིག་གམ་ཚིག་ཚན་པ་ཞིག་གི་ནང་དུ་ཚིག་བསྐོར་དང་་་་
དོན་བསྐོར་གཉིས་ཀ་བསྲེས་མར་ཡོད་པ་ལ་ཚིག་དོན་གཉིས་ཀ་བསྐོར་བའི་རྒྱན་་
ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
ཀུན་ལས་རྒྱལ་ནས་དེ་རིང་ཁྱོད། །
བཙུན་མོ་རྣམས་དང་རྩེ་བར་བྱེད། །
ཁྱོད་ཀྱི་དགྲ་སྡེ་མཐོ་རིས་སོང་། །
་ ལྷ་མོ་རྣམས་དང་རྩེ་བར་བྱེད། །
ཅེས་གསུངས་པ་སྟེ། ཕྱོགས་ཀྱི་དགྲ་ཟླ་ཀུན་ལས་རྣམ་པར་རྒྱལ་ནས་དེ་རིང་མིའི་
126



དོན་ཚན་ལྔ་པ། བསྐོར་བའི་རྒྱན།
དབང་ཕྱུག་ཁྱོད། རང་གི་བཙུན་མོ་རྣམས་དང་འདོད་པས་རྩེ་བར་བྱེད་ལ། ཁྱོད་
ཀྱི་དགྲ་ཟླ་གཞན་སྡེ་རྣམས་ནི“ཁྲོས་པས་གཡུལ་ངོར་བསད་ན་ནི། །བདེ་འགྲོར་
འགྲོ་ཞེས་རྒྱས་པ་ཟེར། །”ཞེས་པ་བཞིན་གཡུལ་ངོར་ཁྱོད་ཀྱི་རལ་གྲིའི་ལམ་ནས་
མཐོ་རིས་ལྷའི་གནས་སུ་སོང་སྟེ། ད་ལྟ་ལྷ་མོ་རྣམས་དང་ལྷན་ཅིག་གླུ་གར་རོལ་
མོས་རྩེ་བར་བྱེད་དོ་ཞེས་པའི་དོན། འདི་ལས་ཤོ་ལོ་ཀའི་ཕྱེད་སྔ་ཕྱི་གཉིས་ཀྱིས་
ཚིག་མི་འདྲ་བ་ལ་བརྟེན་ནས་རྒྱལ་པོ་ཁྱོད་རང་ཀུན་ལས་རྒྱལ་ཞེས་པའི་དོན་་་་་་
གཅིག་པོ་འདི་བཟླས་ཤིང་བསྐོར་བས་དོན་བསྐོར་གྲུབ་ཅིང་། རྩེ་བར་བྱེད་ཅེས་པ་
ལན་གཉིས་ལ་བཟླས་ཤིང་། སྔ་མས་འདོད་པའི་རྩེ་དགའ་ལ་རོལ་བ་དང་ཕྱི་མས་
གླུ་གར་རོལ་མོས་རྩེ་བ་སྟོན་པ་ཡིན་པས་ཚིག་བསྐོར་གྲུབ་པ་ཡིན། དེའི་ཕྱིར། ཤོ་
ལོ་ཀ་འདི་ནི་ཚིག་དོན་གཉིས་ཀ་བསྐོར་བའི་རྒྱན་གྱིས་སྤྲས་པའི་ཤོ་ལོ་ཀ་ཞིག་རེད།
གོ་དོན་གྱི་དཔེར་བརྗོད་ལ་བོད་མཁས་པས།
སྲིད་ལས་ཡིད་འབྱུང་ཐར་བ་དོན་གཉེར་བའི། །
འདུན་པས་ཁོ་བོ་དབེན་པར་བག་ཡངས་རྒྱུ། །
གནོད་པ་མེད་ལ་འདྲེར་མཐོང་ཁྱིམ་མཚེས་རྣམས། །
དོགས་པའི་ཡུལ་མེད་རང་ཁྱིམ་བག་ཡངས་རྒྱུ། །
ཞེས་གསུངས་པ་དང་། ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
གྲོགས་ཁྱོད་ཕྱི་མའི་བདེ་འབྲས་དོན་གཉེར་བློས། །
127



ལེའུ་གཉིས་པ། དོན་རྒྱན།
དགེ་ཚོགས་ཅི་ཙམ་བསྒྲུབས་ཀྱང་ངོམས་མི་ཤེས། །
དགྲ་རྣམས་ཁྱོད་ཀྱི་གྲགས་པ་ཟིལ་གནོན་ཕྱིར། །
བརྣག་དཀའི་གདུང་བ་བསྟེན་པས་ངོམས་མི་ཤེས། །
ཞེས་གསུངས་པ་ལྟ་བུའོ། །
128



དོན་ཚན་དྲུག་པ། འགོག་པའི་རྒྱན།
དོན་ཚན་དྲུག་པ། འགོག་པའི་རྒྱན། །
1. འགོག་པའི་རྒྱན་གྱི་གོ་དོན་བཤད་པ།
དོན་ཞིག་དགག་བྱར་བྱས་ནས་དེ། །
སྒྲུབ་ཏུ་མི་སྟེར་འགོག་པའི་རྒྱན། །
ཞེས་པ་བཞིན་དོན་གང་ཞིག་དགག་བྱ་རུ་བཞག་ཅིང་། དེ་ཉིད་སྒྲུབ་པ་འགོག་
པར་བྱེད་པ་ལ་འགོག་པའི་རྒྱན་ཟེར། གསལ་བར་བཤད་ན། བྱ་བ་གང་རུང་ལ་
དགག་པ་བརྗོད་པ་ནི་འགོག་པ་ཡིན་ལ། འདིར་སྒྲ་ལྡན་དང་སྒྲ་མེད་ཀྱི་འགོག་པ་
གཉིས་ཡོད། སྒྲ་ལྡན་གྱི་འགོག་པ་ལ་ཡང་འགོག་པའི་ཚིག་དང་འགོག་པའི་རྒྱན་
གཉིས་ཡོད། །
2. འགོག་པའི་རྒྱན་གྱི་དབྱེ་བ་བཤད་པ།
འགོག་རྒྱན་ཉི་ཤུ་རྩ་གསུམ་སྟེ། །
འདས་དང་མ་འོངས་ད་ལྟ་འགོག །
ཆོས་དང་ཆོས་ཅན་རྒྱུ་དང་འབྲས། །
129



ལེའུ་གཉིས་པ། དོན་རྒྱན།
རྗེས་གནང་དབང་དང་མ་གུས་པ། །
ཤིས་བརྗོད་རྩུབ་མོ་གྲོགས་འབད་པ། །
གཞན་དབང་ཐབས་དང་ཁྲོ་བ་དང་། །
མྱ་ངན་འགྱོད་དང་ཐེ་ཚོམ་དང་། །
སྦྱར་བ་དོན་གཞན་རྒྱུས་འགོག་པའོ། །
ཞེས་པ་སྟེ། འགོག་པའི་རྒྱན་ལ་དགག་བྱའི་ཡུལ་གྱིས་བཞག་པ་འདས་པ་འགོག་པ་
སོགས་བདུན་དང་། འགོག་བྱེད་ཐབས་ཀྱིས་བཞག་པ་རྗེས་གནང་གིས་འགོག་པ་
སོགས་བཅུ་དྲུག་སྟེ། བསྡོམས་པས་དབྱེ་བ་ཉི་ཤུ་རྩ་གསུམ་ཡོད་དོ། །འདི་ལས་
དགག་བྱའི་ཡུལ་གྱིས་བཞག་པ་འདས་པ་འགོག་པ་དོང་ཆོས་ཅན་འགོག་པ། རྒྱུ་
འགོག་པ་གསུམ་དང་། འགོག་བྱེད་ཐབས་ཀྱིས་བཞག་པ་འབད་པས་འགོག་པ་
དང་། གཞན་དབང་གིས་འགོག་པ། ཐབས་ཀྱིས་འགོག་པ་གསུམ་བཅས་ངེས་ན་
འགོག་རྒྱན་གྱི་སྤྱི་ཁོག་ལོན་ཐུབ།
3. འགོག་པའི་རྒྱན་གྱི་ནང་གསེས་འགའི་ངོས་འཛིན་བཤད་པ།
(1)འདས་པ་འགོག་པ།
སྔར་བྱུང་དོན་ལ་མིན་པའི་བློ། །
སྐྱེས་པ་འགོག་པ་འདས་པ་འགོག །
ཅེས་པ་བཞིན་སྔར་ནས་བྱུང་ཟིན་པའི་དོན་ཞིག་ལ་དེ་ནི་བདེན་པ་མིན་ནོ་སྙམ་་་
130



དོན་ཚན་དྲུག་པ། འགོག་པའི་རྒྱན།
པའི་བློ་སྐྱེས་ཟིན་པ་དེ་ཉིད་དགག་བྱར་བྱས་ནས། འགོག་བྱེད་གང་རུང་ཞིག་གིས་
འགོག་པར་བྱེད་པ་ལ་འདས་པ་འགོག་པ་ཞེས་བྱའོ། །འདི་ལས་འདས་པ་ཞེས་པ་
ནི་བྱུང་ཟིན་པའི་བློ་ཞིག་ལ་ངོས་འཛིན་དགོས། (རྒྱན་འདི་ཡིད་ལ་ངེས་ན་ད་ལྟ་
བ་འགོག་པ་དང་མ་འོངས་པ་འགོག་པ་གཉིས་ཞར་ལ་ཤེས་འགྲོའོ། །)
དེའི་མཚན་གཞི་དཔེར་བརྗོད་ལ་རྩ་བ་ལས།
ལུས་མེད་ཀྱི་ནི་མེ་ཏོག་གི །
མདའ་ལྔས་ཀུན་ལས་རྒྱལ་བར་གྱུར། །
ཅེས་པ་མི་སྲིད་ཡང་ན་ནི། །
དངོས་པོའི་ནུས་པ་རྣམ་པར་བཀྲ། །
ཞེས་གསུངས་པ་སྟེ། ལུས་མེད་དེ་ལྷ་ཆེན་དབང་ཕྱུག་གི་མིག་གསུམ་པ་ལས་བྱུང་
བའི་མེས་ལུས་བསྲེགས་ཏེ་མེད་པར་བཏང་བར་གྲགས་པའི་འདོད་ལྷ་དགའ་རབ་
དབང་ཕྱུག་གི་མེ་ཏོག་གི་མདའ་ལྔས་དགའ་རབ་དབང་ཕྱུག་ཉིད་འཇིག་རྟེན་ཀུན་
ལས་རྣམ་པར་རྒྱལ་བར་གྱུར་ཅེས་གྲགས་པའི་གཏམ་ནི་མི་སྲིད་སྙམ་ཡང་། དེ་
འདྲ་སྲིད་དུ་རུང་སྟེ། ཡིད་བཞིན་གྱི་ནོར་བུ་རིན་པོ་ཆེ་མཆོག་འགའ་ཞིག་ལ་ཡུད་
ཙམ་ཞིག་རེག་པའི་དབང་གིས་རང་ཉིད་ཀྱི་ཚེ་ལོ་བསྐལ་པའི་བར་དུ་གནས་པར་
བྱེད་པའི་ནུས་པ་ཡོད་པར་བཤད་པ་ལྟར། དངོས་པོ་རྣམས་ཀྱི་ནུས་པ་རྣམ་པར་
བཀྲ་བ་སྟེ་ཕུན་སུམ་ཚོགས་པ་བསམ་གྱིས་མི་ཁྱབ་པ་ཡིན་པས། མེ་ཏོག་གི་མདའ་
མོའི་ནུས་པ་ཡང་བློ་ངོར་ཤོང་དཀའ་བ་ཞིག་ཡིན་རུང་ངོ་ཞེས་པའི་དོན། ། འདི་
131



ལེའུ་གཉིས་པ། དོན་རྒྱན།
ལས་དགའ་རབ་དབང་ཕྱུག་མེ་ཏོག་གི་མདའ་མོ་ལྔ་ལ་བརྟེན་ནས་འཇིག་རྟེན་་་་་
ཀུན་ལས་རྒྱལ་བར་གྱུར་ཅེས་པའི་གཏམ་འདི་མི་སྲིད་སྙམ་པའི་བློ་སྐྱེས་ཟིན་པ་དེ་
དགག་བྱར་བྱས་ནས། དེའི་འགོག་བྱེད་ལ་དངོས་པོའི་ནུས་པ་རྣམ་པར་བཀྲ་ཞེས་
པ་འདི་བཀོད་པ་རེད།
མདའ་ལྔ་ཞེས་པ་ནི་རྒྱ་གར་དང་བོད་ཀྱི་མཁས་པ་རྣམས་ཀྱིས་ནུས་པ་མི་་
འདྲ་བའི་མེ་ཏོག་གི་མདའ་མོ་ལྔ་ལ་ངོས་འཛིན་པ་རེད། མདའ་མོ་ལྔ་འདྲེན་
ལུགས་ལ་མི་འདྲ་བ་མང་དུ་འདུག་སྟེ། དཔེར་ན། སློབ་དཔོན་དཔལ་འཛིན་གྱིས་
གཤིན་རྗེ་གཤེད་ནག་པོའི་རྒྱུད་ཀྱི་འགྲེལ་བར། མྱོས་བྱེད་དང་། རྨོངས་བྱེད་དང་།
འདར་བྱེད་དང་། ལྟུང་བྱེད་དང་། བརྒྱལ་བྱེད་དེ་ལྔ་དྲངས་ཡོད་པ་དང་། ཨ་མ་
ར་ཀོ་ཥས་འགྲེལ་བ་ཀཱ་མ་དྷེ་ནུར་དགའ་བྱེད་དང་སྲེག་བྱེད་དང་། རྨོངས་བྱེད་
དང་། སྐེམ་བྱེད་དང་། འཆི་བྱེད་དེ་ལྔ་དྲངས་ཡོད། 《མངོན་བརྗོད་སྣ་ཚོགས་
གསལ་བ》རུ། ཀུན་ཏུ་རྨོངས་བྱེད་བརྒྱལ་བར་བྱེད། །སྨྱོ་བྱེད་རྒོད་བྱེད་སྲེད་བྱེད་
དོ། །ཞེས་དྲངས་ཡོད། རྗེ་འཇིགས་མེད་དབང་པོས། དྲེགས་པར་བྱེད་པ་དང་། །
རྨོངས་པར་བྱེད་པ། ཀུན་ཏུ་རྨོངས་པར་བྱེད་པ། བརྒྱལ་བར་བྱེད་པ། སེམས་
མེད་པར་བྱེད་པ་སྟེ་ལྔ་དྲངས་ཡོད་པ་ལྟ་བུའོ། །རྒྱ་ནག་གི་མཁས་པ་རྣམས་ཀྱིས་
འདོད་ལྷ་ལ་ཆིག་པེ་ཐི་ཟེར་བ་དང་མདའ་མོ་ནི་གསེར་ལས་གྲུབ་པ་ཡིན་པར་་་་་
འདོད། །
རྒྱན་འདིའི་སྐབས་སུ་ས་སྐྱ་ངག་ཆོས་ཀྱིས《 དྲི་ཚིག་དབྱངས་ཅན་མགྲིན་་་
བརྒྱའི་ང་རོ》ཞེས་པར། སྔར་བྱུང་འགོག་རྒྱུན་འཆད་ཚེ་རྣམ་བཤད་འགའ། །
1
132



ས
=
དོན་ཚན་དྲུག་པ། འགོག་པའི་རྒྱན།
མདའ་ལྔས་ཀུན་ལས་རྒྱལ་གྱུར་མི་བདེན་པར། །འཛིན་པའི་བློ་ཉིད་འགོག་ཅེས་ཅ་
ཅོའི་འཁུན། །ཆུ་ཤིང་སྙེ་མའི་ཁུར་གྱིས་ནོན་མིན་ནམ། །མདའ་ལྔས་ཀུན་ལས་
རྒྱལ་བར་གྱུར་མི་སྲིད། །སྲིད་ན་རྣོ་ཞིང་རྩུབ་པའི་དངོས་པོ་ཡི། །ནུས་པ་རྣམ་པར་
བཀྲའམ་ཞེས་པ་འདི། །མུན་པའི་ལམ་དུ་དཀྲུགས་ལ་དགོས་པ་ཅི། །ཞེས་ཀླན་ཀ་
མཛད་འདུག་མོད་དོ་སྣང་བྱེད་མཁན་ཆེར་མ་བྱུང་། གོ་དོན་གྱི་དཔེར་བརྗོད་ལ་
རྒྱལ་དབང་ལྔ་པས།
ཉི་མའི་གཉེན་གྱིས་ལྔ་སྡེར་བདེན་བཞིའི་ཆོས། །
གསུངས་པ་ཙམ་གྱིས་གྲོལ་བ་ཡ་མ་བརླ། །
འོན་ཏང་སྲིད་པ་ཐ་མའི་གང་ཟག་གི །
རང་བཞིན་ཚུར་མཐོང་སྐྱེ་བོའི་ཡུལ་ལས་འགོང་། །
ཞེས་གསུངས་པ་དང་། དབྱངས་ཅན་དགའ་བློས།
དཔལ་ལྡན་ཟླ་བས་རི་མོའི་བ་དྲུས་ལས། །
འོ་མ་བཞོས་པས་བདེན་ཞེན་བཟློག་ཅེས་པ། །
མི་སྲིད་ཡང་ན་རྟེན་ཅིང་འབྲེལ་འབྱུང་གི །
ནུས་མཐུ་ཚུར་མཐོང་བསམ་བརྗོད་ཡུལ་ལས་འདས། །
ཞེས་གསུངས་པ་ལྟ་བུའོ། །
(2)ཆོས་ཅན་འགོག་པ།
133



ལེའུ་གཉིས་པ། དོན་རྒྱན།
ཁྱད་ཆོས་མཐོང་བ་ཁས་བླངས་ཤིང་། །
ཆོས་ཅན་མཐོང་འགོག་ཆོས་ཅན་འགོག །
ཅེས་པ་བཞིན་བརྗོད་འདོད་དོན་གྱི་ཁྱད་ཆོས་མཐོང་བ་ཁས་བླངས་ནས་ཆོས་ཅན་
མ་མཐོང་ཞེས་མཐོང་བ་འགོག་པ་ལ་ཆོས་ཅན་འགོག་པ་ཞེས་བྱའོ། །(ཁྱད་ཆོས་
འཇམ་པ་དང་སྙན་པ་སོགས་རྩུབ་པ་དང་མི་སྙན་པར་བརྗོད་པ་ལ་ཆོས་འགོག་པ་
ཞེས་བྱ།)
དེའི་མཚན་གཞི་དཔེར་བརྗོད་ལ་རྩ་བ་ལས།
དེ་ནི་མཛེས་སམ་མ་ཡིན་ཞེས། །
རྣམ་རིག་འདི་ནི་ཅི་ལས་སྐྱེས། །
དེར་ནི་འོད་ཙམ་གཡོ་བ་ཉིད། །
མཐོང་བར་གྱུར་གྱི་རྟེན་མ་ཡིན། །
ཞེས་གསུངས་པ་སྟེ། གཟུགས་ཅན་མ་སྟེ་ཕྲ་མེན་མ་དེ་ནི་མཛེས་མ་ཞིག་ཡིན་
པའམ་མ་ཡིན་ཞེས་རྟོག་ཅིང་དཔྱོད་པའི་རྣམ་རིག་འདི་ནི་རྒྱུ་ཅི་ལས་སྐྱེས་ཏེ་སྐྱེ་མི་
རིགས་སོ། །ང་ཚོས་བུད་མེད་དེ་ལ་ནི་འོད་ཙམ་གཡོ་བ་ཉིད་མཐོང་བར་གྱུར་པ་
ལས་བུད་མེད་ཀྱི་ལུས་རྟེན་དངོས་མཐོང་བ་མ་ཡིན་ཞེས་པའི་དོན། འདི་ལས་
འཇིག་རྟེན་པའི་རིག་སྔགས་གྲུབ་པའི་བུད་མེད་ཀྱི་རིགས་ཤིག་སྟེ་ཕྲ་མེན་མའི་་་་
ལུས་སྟེང་གི་ཁྱད་ཆོས་འོད་ལྷམ་མེར་འཕྲོ་བ་ནི་མཐོང་བ་ཁས་བླངས་ནས་དེའི་་་
134



དོན་ཚན་དྲུག་པ། འགོག་པའི་རྒྱན།
རྟེན་ནམ་ཆོས་ཅན་ལུས་དངོས་ནི་མ་མཐོང་ཞེས་མཐོང་བ་བཀག་པས་ན་ཆོས་་་་་
ཅན་འགོག་པ་ཞེས་བརྗོད་པ་རེད། དེ་ནི་ཞེས་པ་གཟུགས་ཅན་མ་ལ་གོ་དགོས་པ་
རྩ་བ་ལས“གང་འདིར་གཟུགས་ཅན་མ་ངོ་མཚར། །བརྗོད་པར་འདོད་པས་འོད་
ཅེས་པའི། །ཆོས་འདི་ཁས་བླངས་ཆོས་ཅན་དག །འགོག་འདི་ཆོས་ཅན་འགོག་
པའོ། །”ཞེས་མངོན་པར་བསྟན་འདུག འཇུ་མི་ཕམ་འཇམ་དབྱངས་རྣམ་རྒྱལ་རྒྱ་
མཚོས《 སྙན་དངགས་མེ་ལོང་གི་འགྲེལ་བ་དབྱངས་ཅན་དགྱེས་པའི་རོལ་མཚོ》རུ།
“འདི་སྐབས་སྔ་འགྲེལ་རྣམས་སུ་གཟུགས་ཅན་མ་ཞེས་པ། ངོ་མཚར་བའི་
གཟུགས་ཅན་མའམ་མཛེས་པའི་གཟུགས་ཅན་མ་ལྟ་བུར་བསམས་ནས་ཕྲ་མེན་མ་
ཡིན་པར་སུས་ཀྱང་བཤད་མི་འདུག་ལ། དེ་ལྟར་ན་རང་བཞིན་གྱི་གཟུགས་ཇི་ལྟར་
བཟང་ཡང་འོད་ཙམ་ལས་མི་མཐོང་བ་སུ་ཡང་མེད་པས་དོན་ཅི་ཡིན་གོ་རྒྱུ་མི་་་་་
འདུག་ཅིང་། འདུལ་བ་ལས་ཕྲ་མེན་མ་ལ་གཟུགས་ཅན་མ་ཞེས་གསུངས་པ་དང་།
འཆི་མེད་མཛོད་ལས་ཀྱང་ལུས་གཞན་དུ་བསྒྱུར་ནུས་པ་ཕྲ་མེན་མའི་རིགས་ལ་་་་་
གཟུགས་ཅན་མ་ཞེས་བཤད་པ་ལྟར་བདག་གིས་འདི་ལྟར་ལེགས་པར་བཤད་པ་་་
ཡིན་ནོ། །”ཞེས་གསུངས་པ་འདི་ནི་གནས་ཚུལ་དང་མཐུན་པའི་གསུང་འབའ་
ཞིག་ཡིན་ནོ། །གོ་དོན་གྱི་དཔེར་བརྗོད་ལ་བོད་མཁས་པས།
གཏུམ་ཆེན་ཁྲོ་བོའི་དབང་པོ་རྟ་མཆོག་དཔལ། །
གར་དགུའི་ཉམས་དང་ལྡན་ནམ་མི་ལྡན་ཞེས། །
དཔག་པར་དཀའ་སྟེ་དུས་མཐའི་མེ་དཔུང་ཆེ། །
135



ལེའུ་གཉིས་པ། དོན་རྒྱན།
འབར་བ་ཙམ་ལས་སྐུ་ཉིད་མངོན་སུམ་མིན། །
ཞེས་གསུངས་པ་དང་། ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
བསྐལ་བཟང་རྣམ་འདྲེན་བཞི་པའི་གཟུགས་ཀྱི་སྐུར། །
མཚན་དཔེའི་ཆ་ཤས་རྫོགས་སམ་མ་ཡིན་ཞེས། །
དཔྱད་པར་མི་འོས་འོད་ཟེར་ཚད་མེད་པ། ། །
འཕྲོ་བ་ཙམ་ལས་སྐུ་ཉིད་བལྟར་མི་བཟོད། །
ཅེས་གསུངས་པ་ལྟ་བུའོ། །
（3)རྒྱུ་འགོག་པ།
འབྲས་དེ་སྐྱེད་པའི་རྒྱུ་གང་ཞིག །
རང་ལ་མེད་ཅེས་རྒྱུ་འགོག་པའོ། །
ཞེས་པ་བཞིན་མངོན་སུམ་དུ་གྲུབ་པའི་འབྲས་བུ་དེ་ཉིད་སྐྱེད་པར་བྱེད་པའི་རྒྱུ་་་
གང་ཞིག་རང་ཉིད་ཀྱི་སྟེང་ན་མེད་ཅེས་རྒྱུ་རང་ལ་ཡོད་པ་འགོག་པར་བྱེད་པ་ལ་་
རྒྱུ་འགོག་པ་ཞེས་བྱའོ། །(རྒྱུ་ནི་ཚང་ཡང་འབྲས་བུ་མ་སྨིན་ཞེས་འབྲས་བུ་སྨིན་པ་
འགོག་པ་ལ་འབྲས་བུ་འགོག་པ་ཞེས་བྱའོ། །)
དེའི་མཚན་གཞི་དཔེར་བརྗོད་ལ་རྩ་བ་ལས།
ཁྱོད་ཀྱི་མིག་ནི་དམར་གྱུར་ཅིང་། །
136



དོན་ཚན་དྲུག་པ། འགོག་པའི་རྒྱན།
མཆུ་ཡི་ཡལ་འདབ་གཡོ་བ་དང་། །
སྨིན་མ་འཁྱོག་སྟེ་དེ་ལྟ་ནའང་། །
ཉེས་པ་མེད་པས་བདག་མི་འཇིགས། །
ཞེས་གསུངས་པ་སྟེ། སྐྱེས་པ་ཞིག་གིས་རང་གི་མཛའ་མོ་ལ་ཀྱེ་དགའ་མ་ཞེས་བོས་
ནས། ཁྱོད་ཁོང་ཁྲོ་ཆེན་པོ་བླངས་ཏེ་མིག་གཉིས་ཁ་དོག་དམར་པོར་གྱུར་པ་དང་།
མཆུ་ཡི་ཡལ་འདབ་སྟེ་མཆུ་ཏོ་འདར་ཞིང་གཡོ་བ་དང་། སྨིན་མ་འཁྱོག་པོར་
བསྒྱུར་པ་བཅས་ཁྲོ་བའི་ཉམས་སྣ་ཚོགས་སྟོན་ན་ཡང་། བདག་ལ་བུད་མེད་གཞན་
ལ་འགྲོགས་པ་སོགས་ཉེས་པ་ཞིག་ཡོད་ན་བདག་འཇིགས་ཤིང་སྐྲག་མོད་ཀྱང་། དེ་
ལྟའི་ཉེས་པ་བདག་ལ་མེད་པས་ན་བདག་མི་འཇིགས་སོ་ཞེས་པའི་དོན། འདི་ལས་
བྱུང་ཟིན་པའི་འབྲས་བུ་ནི་དགའ་མའི་ཁོང་ཁྲོ་ཡིན་ལ། དེ་སྐྱེད་པར་བྱེད་པའི་རྒྱུ་
ནི་ཉེས་པ་ཡིན། ཡིན་ཡང་ཉེས་པ་ནི་བདག་ལ་མེད་ཅེས་ཁོང་ཁྲོའི་རྒྱུ་ཉེས་པ་ནི་
བདག་ལ་ཡོད་པ་བཀག་ཕྱིར་རྒྱུ་འགོག་པ་ཞེས་བརྗོད་པ་རེད། གོ་དོན་གྱི་དཔེར་
བརྗོད་ལ་གུང་ཐང་བསྟན་པའི་སྒྲོན་མེས།
འབྲུག་སྒྲ་དྲག་པོས་རི་བོ་རལ་བྱེད་ཅིང་། །
བདེ་འཐུང་དམར་འོད་དང་འགྲོགས་རྡོ་ཆར་གྱིས། །
ཞིང་བའི་སྙིང་རྩ་ལྐོག་མར་འབྲོས་བྱེད་ཀྱང་། །
བདག་བཟུང་ཞིང་ས་མེད་པས་བདག་མི་འཇིགས། །
137



ལེའུ་གཉིས་པ། དོན་རྒྱན།
ཞེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས། །
མི་བཟད་མུན་ནག་འཁྲིགས་པའི་བཙོན་དོང་ནང་། །
བཟོད་དཀའི་ཁྲིམས་ཀྱི་ཆད་པ་སྣ་ཚོགས་པས། །
གྲངས་མེད་སྐྱེ་བོ་སྲོག་དང་བྲལ་གྱུར་ཀྱང་། །
ཉེས་སྤྱོད་ཆ་ཙམ་མེད་པས་བདག་མི་སྐྲག །
ཅེས་གསུངས་པ་ལྟ་བུའོ། །
(4)འབད་པས་འགོག་པ།
ཁྱོད་ལྟར་འབད་ཀྱང་རང་འདོད་ཚིག །
ཁ་ནས་ཐལ་ཞེས་འབད་པས་འགོག །
ཅེས་པ་བཞིན་ཕ་རོལ་པོ་ཁྱོད་ཀྱི་འདོད་པ་ལྟར་བརྗོད་པ་ལ་འབད་པ་བྱས་ཀྱང་་་་
རང་གི་འདོད་པ་ལྟར་གྱི་ཚིག་རང་དབང་མེད་པར་ཁ་ནས་ཐལ་ཚུལ་བརྗོད་དེ་ཕ་
རོལ་པོའི་འདོད་པ་འགོག་པར་བྱེད་པ་ལ་འབད་པས་འགོག་པ་ཞེས་བྱའོ། །
དེའི་མཚན་གཞི་དཔེར་བརྗོད་ལ་རྩ་བ་ལས།
བཞུད་ཅེས་ཁྱོད་དགྱེས་བརྗོད་འདོད་ཀྱང་། །
བདག་ཉིད་དགའ་བར་བྱེད་པའི་ཚིག །
མ་གཤེགས་ཞེས་པ་ཁ་ནས་ནི། །
138



དོན་ཚན་དྲུག་པ། འགོག་པའི་རྒྱན།
བྱུང་བར་གྱུར་ལ་བདག་ཅི་བྱེད། །
ཅེས་གསུངས་པ་སྟེ། མཛའ་བོས་མཛའ་མོ་ལ་ཁོ་བོ་ཡུལ་གཞན་དུ་འགྲོ་བ་ལ་ཁྱོད་
རང་འཐད་པ་ཨེ་ཡིན་ཞེས་བརྗོད་པ་ལ། མཛའ་མོས་འགོག་པར་བྱེད་པའི་ཚིག་
བརྗོད་པ་སྟེ། བཞུད་ཅེས་མཛའ་བོ་ཁྱོད་རང་དགྱེས་པའི་ཚིག་བརྗོད་པར་འདོད་
དེ། དེ་ལྟར་འབད་པ་བྱས་ཀྱང་བདག་ཉིད་དེ་རང་ཉིད་དགའ་བར་བྱེད་པའི་ཚིག་
མ་གཤེགས་ཞེས་པ་རང་དབང་མེད་པར་ཁ་ནས་བྱུང་བར་གྱུར་པ་ལ་བདག་གིས་
ཅི་བྱེད་དེ་ཐབས་མེད་དོ་ཞེས་པའོ། །འདི་ལས་གཞན་གྱི་འདོད་པ་ལྟར་བརྗོད་པ་
ལ་འབད་པ་བྱས་ཀྱང་རང་གི་འདོད་པ་ཁ་ནས་རང་དབང་མེད་པར་ཤོར་བ་ལྟར་
བྱས་ནས་གཞན་གྱི་འདོད་པ་འགོག་པར་བྱས་ཡོད། གོ་དོན་གྱི་དཔེར་བརྗོད་ལ་
རྒྱལ་དབང་ལྔ་པས།
རབ་ལྗང་དབྱར་སྐྱེས་གཞོན་ནུས་ལེགས་བསྟར་བའི། །
ཆར་དུས་དགའ་སྟོན་ཡུན་རིང་གནས་འབད་ཀྱང་། །
ཆུ་ལྷའི་བུ་ཡི་དཀྱིལ་འཁོར་གྱིས་མཛེས་པའི། །
འབྲས་ལྡན་དུས་ལ་རིངས་པའི་ཚིག་འགའ་ཐལ། །
ཞེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས།
གཟུགས་སྟོབས་ཤེས་རིག་དར་བའི་གཞོན་ནུ་ཁྱོད། །
མགུ་ཕྱིར་ལྷན་དུ་བཞུགས་ཞེས་བརྗོད་འདོད་ཀྱང་། །
139



ལེའུ་གཉིས་པ། དོན་རྒྱན།
རྒྱང་རིང་དོན་ཆེན་མཐོང་ནས་སློབ་གྲྭ་རུ། །
ཅིས་ཀྱང་ཕེབས་ཞེས་ཁ་ནས་དབང་མེད་ཐལ། །
ཞེས་གསུངས་པ་ལྟ་བུའོ། །
(5)གཞན་དབང་གིས་འགོག་པ།
གཞན་གྱི་དབང་སོང་དེ་ཉིད་ཀྱི། །
དབང་ལྟར་འདོད་ཅེས་གཞན་དབང་འགོག །
ཅེས་པ་བཞིན་བདག་ཉིད་གཞན་གྱི་དབང་དུ་སོང་བས་དེས་ཁྱོད་ཀྱི་འདོད་པ་་་་
ལྟར་བསྟུན་ན་བདག་ཀྱང་དེ་ལྟར་བྱ་ཡི། དེ་ལྟར་མིན་ན་ཁྱོད་ཀྱི་འདོད་པ་ལྟར་
སྒྲུབ་མི་ནུས་ཞེས་བསྟན་ཏེ་འགོག་པར་བྱེད་པ་ལ་གཞན་དབང་གིས་འགོག་པ་་་་
ཞེས་བྱའོ། །
དེའི་མཚན་གཞི་དཔེར་བརྗོད་ལ་རྩ་བ་ལས།
སྐད་ཅིག་ལྟ་བའི་གེགས་བྱེད་པའི། །
རྫི་མ་བསྐྱོད་པ་ལ་ཁྲོ་བ། །
ཁྱོད་ཀྱིས་མཛའ་ལ་འགྲོ་བ་སྨྱོས། །
བདག་ནི་དེ་ཡི་འདོད་པ་འདོད། །
ཅེས་གསུངས་པ་སྟེ། མཛའ་བོས་མཛའ་མོ་ལ་བདག་ཡུལ་གཞན་དུ་འགྲོ་བ་ལ་ཁྱོད་
140 ，



དོན་ཚན་དྲུག་པ། འགོག་པའི་རྒྱན།
རང་འཐད་པ་ཨེ་ཡིན་ཞེས་གནང་བ་ཞུ་བ་ལ། མཛའ་མོས་མཛའ་བོ་ཁྱོད་ལ་སྐད་
ཅིག་གི་དུས་ཏེ་དུས་ཧ་ཅང་ཐུང་ངུར་ལྟ་བའི་གེགས་བྱེད་པའི་རྫི་མ་བསྐྱོད་པ་སྟེ་
མིག་རྡེབ་པ་ལ་ཁོང་ཁྲོ་སྐྱེས་པར་བྱེད་པའི་བདག་གི་རྒྱུད་དུ་གཏན་ཆགས་སུ་་་་་
གནས་པའི་མཛའ་བརྩེ་ལ་ཁྱོད་ཀྱིས་གཞན་དུ་འགྲོ་བའི་འདོད་དོན་སྒྲོས་ཤིག ཧ་
ཅང་ཤུགས་དྲག་ལ་འགྱུར་བ་མེད་པའི་མཛའ་བརྩེ་ཉིད་ཁྱོད་རང་འགྲོ་བ་ལ་་་་་་
འཐད་པ་ཡིན་ན་བདག་ནི་དེ་ཡི་འདོད་པ་འདོད་ཅེས་པའི་དོན་ཡིན་ནོ། །འདི་
ལས་བདག་ནི་མཛའ་བརྩེ་ཡི་དབང་དུ་སོང་བ་དང་། མཛའ་བརྩེ་ནི་ཁྱོད་དང་
སྐད་ཅིག་གི་དུས་ལ་ཡང་འབྲལ་བར་མི་འདོད་པ་ཞིག་ཡིན་ཕྱིར། དེས་ཁྱོད་རང་
གཞན་དུ་འགྲོར་མི་འཇུག་པ་བསྟན་ཡོད། གོ་དོན་གྱི་དཔེར་བརྗོད་ལ་གུང་ཐང་
བསྟན་པའི་སྒྲོན་མེས།
ལས་ངན་འབྲས་བུ་སྨིན་པ་འགའ་ཞིག་གིས། །
གདུང་སེལ་ཟབ་མོའི་གདམས་པ་དགོས་ཞེས་སྨྲ། །
འདི་ན་བདེ་སྡུག་འགྱུར་བ་མཐའ་ཡས་རྣམས། །
ལས་ཀྱིས་བསྐྲུན་ཕྱིར་དེ་དང་བགྲོ་བར་འཚལ། །
ཞེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས། །
བདག་རང་ལུས་སེམས་བདེ་བར་ངལ་གསོ་ཞེས། །
ཁྱོད་ཀྱི་བྱམས་བརྩེ་ལྡན་པའི་བཀའ་མཆིད་དག །
141



ལེའུ་གཉིས་པ། དོན་རྒྱན།
ཐོས་ཀྱང་རིན་ཆེན་ནོར་ལས་རྙེད་དཀའི་དུས། །
ཕྱིར་ལྡོག་བྱར་མེད་དེ་དང་བགྲོ་བར་འཚལ། །
ཞེས་གསུངས་པ་ལྟ་བུའོ། །
(6) ཐབས་ཀྱིས་འགོག་པ།
རྙེད་དཀའི་ཐབས་ཀྱིས་དགག་བྱའི་དོན། །
འགོག་པར་བྱེད་པ་ཐབས་ཀྱིས་འགོག །
ཅེས་པ་བཞིན་རྙེད་དཀའི་ཐབས་ལ་བརྟེན་ནས་ཕ་རོལ་པའི་འདོད་དོན་འགོག་་་
པར་བྱེད་པ་ལ་ཐབས་ཀྱིས་འགོག་པ་ཞེས་བྱའོ། །
དེའི་མཚན་གཞི་དཔེར་བརྗོད་ལ་རྩ་བ་ལས།
མགོན་པོ་འབྲལ་བ་བཟོད་པར་བགྱི། །
གང་གིས་མིག་བསྒོས་བདག་ལ་ནི། །
འདོད་པས་བརྙན་དུ་མི་མཐོང་བའི། །
མཐོང་མིན་མིག་སྨན་བདག་ལ་སྩོལ། །
ཅེས་གསུངས་པ་སྟེ། མཛའ་བོས་མཛའ་མོ་ལ་བདག་ཡུལ་གཞན་དུ་འགྲོ་རྒྱུ་ཡིན་
ཞེས་བརྗོད་པ་ལ། མཛའ་མོས་ཀྱི་མགོན་པོ་སྟེ་འདོད་པའི་གདུང་བ་སོགས་ལས་
མགོ་འདྲེན་པ་པོ་ཞེས་བོས་ནས་ཁྱོད་དང་འབྲལ་བ་ལས་འབྱུང་བའི་སྡུག་བསྔལ་་
142



དོན་ཚན་དྲུག་པ། འགོག་པའི་རྒྱན།
ནི་བདག་གིས་བཟོད་པར་བགྱི་ཡི། ཁྱོད་རང་འགྲོ་ཁར་གང་གིས་ཏེ་མིག་སྨན་གང་
གིས་བདག་གི་མིག་དག་ལ་བསྒོས་པ་སྟེ་བྱུགས་ན་ནི་བདག་རང་ལ་འདོད་པའམ་
འདོད་ལྷས་མེ་ཏོག་གི་མདའ་མོས་བསྐྲུན་དུ་འདོད་ཀྱང་མི་མཐོང་བར་བྱེད་པའི་་
མཐོང་མིན་མིག་སྨན་ཞིག་བདག་ལ་སྩོལ་ཅིག་གུ་ཞེས་བརྗོད་པའོ། །འདི་ལས་རྙེད་
དཀའི་ཐབས་ཏེ་མིག་ལ་བྱུགས་ན་འདོད་ལྷས་མི་མཐོང་བར་བྱེད་པའི་མིག་སྨན་་
འཇིག་རྟེན་ན་མེད་པ་ཞིག་བཀོད་དེ། དེ་ཉིད་བསྒྲུབས་རྗེས་རང་དགར་སོང་ཞིག་
ཅེས་འགྲོ་བ་འགོག་པར་བྱས་ཡོད། སྐབས་འདིར་བརྗོད་པའི་མིག་སྨན་ནི་མིག་གི་
ན་བ་སེལ་བར་བྱེད་པའི་མིག་སྨན་དང་རྡོ་མིག་སྨན། ད་དུང“རིལ་བུ་མིག་སྨན་
ས་འོག་རལ་གྲི་དང་། །ནམ་མཁར་འཕུར་དང་མི་སྣང་འཆི་བ་མེད། །ནད་
འཇོམས་པ་སྟེ་ཐུན་མོང་དངོས་གྲུབ་བརྒྱད། ”ཅེས་པའི་དངོས་གྲུབ་མིག་སྨན་
བཅས་ལ་མི་གོ་བར་དམངས་ཁྲོད་དུ་བཤད་པའི་མི་རིག་ཞྭ་མོ་དང་འདྲ་བར་མིག་
ལ་བྱུགས་ན་རང་ཉིད་མི་སྣང་བར་བྱེད་པའི་རྫས་ཏེ་འཇིག་རྟེན་ན་མེད་པ་ཞིག་ལ་
གོ་དགོས་པ་རེད། གོ་དོན་གྱི་དཔེར་བརྗོད་ལ་དབྱངས་ཅན་དགའ་བློས།
ཚེ་ཐུང་འདི་ཡི་ཆོས་བརྒྱད་རོལ་རྩེད་ལ། །
ཅི་དགར་སྤྱོད་པའི་ཁུར་ཆེན་འདེགས་པར་བགྱི། །
གང་ཞིག་མྱངས་པས་འཆི་བདག་རྒྱང་བསྲིངས་ཤིང་། །
ཤི་བའང་སློང་ནུས་བདུད་རྩི་དམ་པ་སྩོལ། །
ཅེས་གསུངས་པ་དང་། གུང་ཐང་བསྟན་པའི་སྒྲོན་མེས།
143



ལེའུ་གཉིས་པ། དོན་རྒྱན།
འོད་སྟོང་ལྡན་ཁྱོད་ཆུ་ལྷའི་ཕང་བ་རུ། །
གལ་ཏེ་གཟིམས་པར་བཞེད་ན་དེ་བཞིན་མཛོད། །
པད་ཚལ་མཛེས་པ་ཟུམ་པར་མི་འགྱུར་སླད། །
ཚ་ཟེར་འོད་ཀྱི་ཕྲེང་བ་བཞག་འཚལ་ལོ། །
ཞེས་གསུངས་པ་ལྟ་བུའོ། །
144



དོན་ཚན་བདུན་པ། དོན་གཞན་བཀོད་པའི་རྒྱན། །
དོན་ཚན་བདུན་པ། དོན་གཞན་བཀོད་པའི་རྒྱན།
1. དོན་གཞན་བཀོད་པའི་རྒྱན་གྱི་གོ་དོན་བཤད་པ།
གང་ཞིག་དངོས་འགའ་རབ་བཀོད་ནས། །
དེ་ཡི་སྒྲུབ་བྱེད་ནུས་པ་ཅན། །
དངོས་པོ་གཞན་དག་འགོད་པ་དེ། །
དོན་གཞན་བཀོད་པར་ཤེས་པར་བྱ། །
ཞེས་སློབ་དཔོན་དཎྜིས་གསལ་བར་གསུངས་པ་བཞིན་གང་ཞིག་སྟེ་བརྗོད་པར་་་་་
འདོད་པའི་དངོས་འགའམ་བརྗོད་བྱ་དག་བསྒྲུབ་བྱ་རུ་སྔོན་ལ་རབ་ཏུ་བཀོད་ནས།
དེ་ཡི་སྒྲུབ་བྱེད་ལ་བསྒྲུབ་བྱ་ལས་དངོས་པོ་གཞན་ཞིག་ཡིན་པར་མ་ཟད། ནུས་
པ་ཅན་ཞིག་ཡིན་པའི་དངོས་པོ་འགོད་པར་བྱེད་པ་དེ་ནི་དོན་གཞན་བཀོད་པའི་
རྒྱན་ཡིན་ནོ། །འདིར་ཚང་དགོས་པའི་ཆ་རྐྱེན་གསུམ་ཡོད་པ་ནི་བསྒྲུབ་བྱ་སྔོན་
དུ་འགོད་པ་དང་། སྒྲུབ་བྱེད་ནུས་པ་ཅན་ཞིག་ཡིན་པ། སྒྲུབ་བྱེད་ནི་བསྒྲུབ་བྱ་
ལས་དངོས་པོའམ་དོན་གཞན་ཞིག་ཡིན་པ་བཅས་སོ། །སྒྲུབ་བྱེད་ཀྱི་ཆ་རྐྱེན་
གཉིས་པ་ལ་དམིགས་ཏེ་རྒྱན་འདིར་དོན་གཞན་བཀོད་པའི་རྒྱན་ཞེས་མིང་གསོལ་
145



ལེའུ་གཉིས་པ། དོན་རྒྱན།
བ་རེད་དོ། །
2. དོན་གཞན་བཀོད་པའི་རྒྱན་གྱི་དབྱེ་བ་བཤད་པ།
དོན་གཞན་བཀོད་པའི་དབྱེ་བ་ལ། །
ཀུན་ཁྱབ་ཁྱད་པར་ལ་གནས་དང་། །
སྦྱར་དང་འགལ་དང་མི་འོས་འོས། །
འོས་ཤིང་མི་འོས་དེ་ལྡོག་བརྒྱད། །
ཅེས་པ་སྟེ། དོན་གཞན་བཀོད་པའི་རྒྱན་ལ་ཀུན་ཁྱབ་ཀྱི་དོན་གཞན་བཀོད་པའི་
རྒྱན་སོགས་དབྱེ་བ་བརྒྱད་ཡོད་དོ། །འདི་དག་ལས་ཀུན་ཁྱབ་ཀྱི་དོན་གཞན་བཀོད་
པ་དང་འགལ་བའི་དོན་གཞན་བཀོད་པ། འོས་ཤིང་མི་འོས་པའི་དོན་གཞན་
བཀོད་པ་སྟེ་གསུམ་ཁྲིད་ན་གཞན་དག་ཞར་ལ་ཤེས་འགྲོའོ། །
3. དོན་གཞན་བཀོད་པའི་རྒྱུན་གྱི་ནང་གསེས་འགའི་ངོས་འཛིན་
བཤད་པ།
（1)ཀུན་ཁྱབ་ཀྱི་དོན་གཞན་བཀོད་པ།
བསྒྲུབ་བྱར་ཀུན་ལ་ཁྱབ་པ་ཡི། །
སྒྲུབ་བྱེད་བཀོད་དེ་ཀུན་ཁྱབ་དོན། །
ཞེས་པ་བཞིན་བསྒྲུབ་བྱ་སྒྲུབ་པར་བྱེད་པ་ལ་དངོས་པོ་ཀུན་ལ་ཁྱབ་པའི་སྒྲུབ་བྱེད་
ཅིག་བཀོད་པ་ལ་ཀུན་ཁྱབ་ཀྱི་དོན་གཞན་བཀོད་པའི་རྒྱན་ཟེར། འདིའི་སྒྲུབ་བྱེད་
146



དོན་ཚན་བདུན་པ། དོན་གཞན་བཀོད་པའི་རྒྱན།
ལ་ནུས་པ་ཅན་དང་དངོས་པོ་གཞན། ཀུན་ལ་ཁྱབ་པ་སྟེ་ཆ་རྐྱེན་གསུམ་ཚང་
དགོས་པ་རེད།
དེའི་མཚན་གཞི་དཔེར་བརྗོད་ལ་རྩ་བ་ལས།
ལེགས་ལྡན་འགྲོ་བ་རྣམས་ཀྱི་མིག །
ཉི་མ་དང་ནི་ཟླ་བ་ཡང་། །
ནུབ་པར་འགྱུར་བ་ཉིད་ལ་ལྟོས། །
ངེས་པ་ལ་ནི་སུ་ཡིས་འགོང་། །
ཞེས་གསུངས་པ་སྟེ། ལེགས་པ་བསོད་ནམས་ཀྱི་ཕུང་པོ་དང་ལྡན་པའི་འགྲོ་བ་
སེམས་ཅན་རྣམས་ཀྱི་མིག་ཏུ་གྱུར་ཡོད་པའི་ནམ་མཁའི་ཉི་མ་དང་ཟླ་བ་ཡང་ཤར་
བའི་མཐར་ནུབ་པར་འགྱུར་བའི་ཚུལ་ལ་ལྟོས་དང་། དངོས་པོ་གཞན་པ་དག་ནི་
སྐྱེས་མཐར་འགག་པ་ནི་སྨྲས་ཅི་དགོས། འདི་ནི་གནས་ལུགས་དང་མཐུན་ཏེ།
བརྟན་པ་དང་གཡོ་བའི་འདུས་བྱས་ཀྱི་ཆོས་ཐམས་ཅད་སྐྱེས་པའི་མཐར་འཇིག་་་
པའི་ངེས་པ་སྟེ་ཆོས་ཉིད་འདི་ལ་ནི་སུ་ཞིག་གིས་འགོང་བ་སྟེ་འདའ་བར་བྱེད་ནུས་
ཞེས་པའི་དོན་ནོ། །འདི་ལས་བསྒྲུབ་བྱ་ནི་གཞན་ལ་སྐྱེས་མཐར་འཇིག་པ་ལོས་
ཡོད་དེ་ཉི་མ་དང་ཟླ་བ་ལ་ཡང་ཡོད་དོ་ཞེས་པ་འདི་ཡིན། འདིའི་སྒྲུབ་བྱེད་ནི་སྐྱེས་
མཐར་འཇིག་པའི་ངེས་པ་ལ་ནི་སུ་ཡིས་འགོང་ཞེས་པ་འདི་ཡིན། འདི་ནི་དངོས་
པོ་ཀུན་ལ་ཁྱབ་པའི་སྒྲུབ་བྱེད་ཅིག་ཡིན་ནོ། །སྐབས་འདིར་སྣར་ཐང་ལོ་ཙཱ་པ་དང་
སྨོན་འགྲོ་ཡབ་སྲས་ཀྱིས་ཚིག་རྐང་བཞི་པ“ངེས་པ་ལ་ནི་སུ་ཡིས་འགོང”ཞེས་པ་་
147



ལེའུ་གཉིས་པ། དོན་རྒྱན།
ཚིག་རྐང་དང་པོར་བཞག་སྟེ་བསྒྲུབ་བྱ་ཡིན་པར་འདོད་པ་དང་། གཞན་རྣམས་
སྒྲུབ་བྱེད་དུ་འགོད་པར་བྱེད་པ་ནི་བློ་ལ་བདེ་བའི་འགྲེལ་ཚུལ་ཞིག་མིན་པར་མ་
ཟད། རྒྱན་གྱི་མཚན་ཉིད་དམ་གོ་དོན་དང་མཐུན་པའི་འགྲེལ་ཚུལ་ཞིག་ཀྱང་མིན།
གོ་དོན་གྱི་དཔེར་བརྗོད་ལ་བོད་མཁས་པས།
ཀྱེ་མ་སྔོན་གྱི་རྒྱལ་རབས་མཚན་ལྡན་པ། །
མཐའ་དག་མི་སྲུན་སྐྱེ་བོས་རྩད་ནས་བཅད། །
འདུས་བྱས་ཀུན་གྱི་རང་བཞིན་འཇིག་པའི་ཆོས། །
མཁས་ཀྱང་གཞན་དུ་བསྒྱུར་བར་ག་ལ་བཟོད། །
ཅེས་གསུངས་པ་དང་། ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
ཀྱེ་མ་ཡིད་གཅུགས་སྙིང་གི་གྲོགས་གཅིག་པུ། །
གློ་བུར་མི་རྟག་རྐྱེན་གྱིས་གཞན་དབང་གྱུར། །
སྐྱེས་པའི་མཐའ་མར་དུས་ཀྱི་སྲིན་པོའི་ཁར། །
འགྲོ་བའི་རང་བཞིན་སུས་ཀྱང་བསྒྱུར་དུ་མེད། །
ཅེས་གསུངས་པ་ལྟ་བུའོ། །
(2)འགལ་བའི་དོན་གཞན་བཀོད་པ།
སྐྱོན་ལྡན་དཔལ་བསྐྱེད་བསྒྲུབ་བྱ་ལ། །
148



དོན་ཚན་བདུན་པ། དོན་གཞན་བཀོད་པའི་རྒྱན།
དེ་མཚུངས་བཀོད་པ་འགལ་དོན་གཞན། །
ཞེས་པ་བཞིན་སྐྱོན་ལྡན་ཡང་དཔལ་བསྐྱེད་ཐུབ་པའི་བསྒྲུབ་བྱ་ཞིག་ལ་སྐྱོན་ལྡན་་
ཡང་དཔལ་བསྐྱེད་ཐུབ་པའི་སྒྲུབ་བྱེད་ཅིག་བཀོད་པ་ལ་འགལ་བའི་དོན་གཞན་་་་
བཀོད་པའི་རྒྱུན་ཟེར། འདིའི་བསྒྲུབ་བྱ་དང་སྒྲུབ་བྱེད་སོ་སོའི་སྐྱོན་ཡོན་གཉིས་
འགལ་བར་གནས་པས་ན་འགལ་བའི་དོན་གཞན་བཀོད་པའི་རྒྱན་ཞེས་མིང་་་་་་
འདོགས་མཛད་པ་རེད།
དེའི་མཚན་གཞི་དཔེར་བརྗོད་ལ་རྩ་བ་ལས།
མཚན་མོར་བྱེད་འདི་དྲི་མ་དང་། །
ལྡན་ཡང་འགྲོ་བ་དགའ་བ་སྐྱེད། །
གཉིས་སྐྱེས་དབང་པོ་སྐྱོན་ལྡན་ཡང་། །
གཞན་དག་རྗེས་སུ་འཛིན་པར་ནུས། །
ཞེས་གསུངས་པ་སྟེ། མཚན་མོར་བྱེད་པ་སྟེ་ཟླ་བ་འདི་ནི་ནག་ནོག་ར་རིའི་དྲི་མ་
དང་ལྡན་ཡང་དཀར་གསལ་གྱི་མཛེས་སྡུག་དང་བསིལ་འཇམ་གྱི་རེག་བྱ་ཡིས་འགྲོ་
བ་སྤྱི་དང་སྒོས་སུ་ཚ་བའི་ས་ཁུལ་དུ་གནས་པའི་འགྲོ་བ་རྣམས་ལ་དགའ་བ་སྐྱེད་་
པར་བྱེད་དོ། །དེ་ནི་ལོས་ཡིན་ཏེ། གཉིས་སྐྱེས་དབང་པོ་སྟེ་བྲམ་ཟེའི་སློབ་དཔོན་
རྣམས་ནི་ཉོན་མོངས་ཀྱི་སྐྱོན་ལྡན་ཡང་རིག་བྱེད་ལ་མཁས་ཤིང་གཞན་ལ་སྤེལ་་་
བས་རིག་པ་དོན་གཉེར་ཅན་སྤྱི་དང་སྒོས་སུ་བྲམ་ཟེའི་ཆོས་ལུགས་པ་རྣམས་རྗེས་
149



ལེའུ་གཉིས་པ། དོན་རྒྱུན།
སུ་འཛིན་པར་ནུས་སོ་ཞེས་པའི་དོན་ནོ། །འདི་ལས་བསྒྲུབ་བྱ་ཟླ་བ་ནི་ནག་ནོག་གི་
སྐྱོན་དང་ལྡན་ཡང་འགྲོ་ལ་དགའ་བ་སྐྱེད་ཅེས་བཀོད་རྗེས། སྒྲུབ་བྱེད་བྲམ་ཟེའི་
སློབ་དཔོན་ནི་ཉོན་མོངས་ཀྱི་སྐྱོན་དང་ལྡན་ཡང་གདུལ་བྱ་རྗེས་སུ་འཛིན་པར་་་་་
བྱེད་ནུས་ཞེས་བཀོད་ཡོད། གཉིས་སྐྱེས་ཞེས་པ་ནི་འདབ་ཆགས་དང་བྲམ་ཟེ། སོ།
ཟླ་བ། ཚངས་པ་སོགས་དོན་མང་པོ་ལ་འཇུག་པའི་མངོན་བརྗོད་ཡིན་ཡང་།
སྐབས་འདིར་བྲམ་ཟེ་གཅིག་པུ་ལ་འཇུག་པ་ཡིན་ནོ། །གོ་དོན་གྱི་དཔེར་བརྗོད་ལ་
ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
གྲུབ་མཆོག་མི་ལ་ཁྱོད་སྐུའི་མདངས་ཞན་ཀྱང་། །
རིས་བྲལ་སྐལ་བཟང་ཀུན་གྱི་ཡི་གར་འོང་། །
དྲེག་པས་ཡོངས་བསྒོས་རིན་ཐང་མེད་པའི་ནོར། །
གཞན་ཡིད་འཕྲོག་པའི་བྱེད་པོ་མ་ཡིན་ནམ། །
ཞེས་གསུངས་པ་དང་། དབྱངས་ཅན་དགའ་བློས། །
གཟུགས་དང་ལང་ཚོ་དམན་ཡང་མཁས་པ་རྣམས། །
བློ་གསལ་དོན་གཉེར་ཅན་གྱི་ཡིད་དགའ་བྱེད། །
འདམ་རྫོབ་དྲི་མས་གཡོགས་པའི་ནོར་བུ་ཡིས། །
དོན་མཐུན་དག་གི་རེ་འདོད་མི་སྐོང་ངམ། །
ཞེས་གསུངས་པ་ལྟ་བུའོ། །
150



དོན་ཚན་བདུན་པ། དོན་གཞན་བཀོད་པའི་རྒྱན། །
(3)འོས་ཤིང་མི་འོས་པའི་དོན་གཞན་བཀོད་པ།
འོས་ཤིང་མི་འོས་བསྒྲུབ་བྱ་ལ། །
དེ་མཚུངས་བཀོད་པ་འོས་མི་འོས། །
ཞེས་པ་བཞིན་བསྒྲུབ་བྱ་སྟེ་བརྗོད་དོན་མི་འདྲ་བ་གཉིས་ཀྱིས་བྱས་པའི་བྱ་བ་འོས་
པ་དང་མི་འོས་པར་བསྟན་ནས། དེའི་སྒྲུབ་བྱེད་ལ་ཡང་འོས་མི་འོས་གཉིས་བཀོད་
པ་ལ་འོས་ཤིང་མི་འོས་པའི་དོན་གཞན་བཀོད་པའི་རྒྱན་ཟེར། (འོས་མི་འོས་
གཉིས་ཀྱི་གོ་རིམ་བཟློགས་ན་མི་འོས་ཤིང་འོས་པའི་དོན་གཞན་བཀོད་པའི་རྒྱན་་
ཡིན།)
དེའི་མཚན་གཞི་དཔེར་བརྗོད་ལ་རྩ་བ་ལས།
བསིལ་ཟེར་ཅན་གྱིས་ཉམས་བྱེད་མོད། །
དཔྱིད་ཀྱིས་བདག་ནི་ཅི་ལ་གདུང་། །
དྲི་མ་ཅན་གྱི་སྤྱོད་པའི་ལས། །
དག་པས་མི་འོས་པ་མིན་ནམ། །
ཞེས་གསུངས་པ་སྟེ། བསིལ་ཟེར་ཅན་ཏེ་ནག་ནོག་ར་རིའི་དྲི་མ་ཅན་གྱི་ཟླ་བ་ཡིས་
བདག་རང་ལ་གདུང་བ་བྱིན་ཏེ་ཉམས་པར་བྱེད་པ་ནི་འོས་པ་ཡིན་མོད་ཀྱང་།
དཔྱིད་དེ་སྐྱོན་གྱི་དྲི་མས་མ་གོས་པ་དེས་བདག་རང་ལ་གདུང་བ་བྱིན་ཏེ་ཉམས་་་
པར་བྱེད་པ་ནི་འོས་པ་མ་ཡིན་ནོ། །དེ་ལྟར་ཡིན་ཏེ། དྲི་མ་ཅན་ཏེ་སྐྱོན་ཅན་གྱི་
151



ལེའུ་གཉིས་པ། དོན་རྒྱན།
སྤྱོད་པའི་ལས་ཀ་དེ་ནི་སྐྱོན་གྱིས་དག་པའི་དངོས་པོ་ཡིས་བྱས་ན་མི་འོས་པ་མིན་་་
ནམ་སྟེ་མི་འོས་པ་ཡིན་ནོ་ཞེས་པའི་དོན། འདི་ལས་བསྒྲུབ་བྱ་ནི་སྐྱོན་ལྡན་ཟླ་བས་
ཉམས་པར་བྱེད་པ་ནི་འོས་པ་ཡིན་མོད་ཀྱང་། སྐྱོན་བྲལ་དཔྱིད་ཀྱིས་ཉམས་པར་
བྱེད་པ་ནི་འོས་པ་མིན་ནོ་ཞེས་པ་འདི་ཡིན་ཞིང་། སྒྲུབ་བྱེད་ནི་སྐྱོན་ཅན་གྱིས་སྒྲུབ་
པའི་བྱ་བ་ནི་སྐྱོན་བྲལ་གྱིས་སྒྲུབ་མི་འོས་ཞེས་བཀོད་པ་འདི་ཡིན། སྐབས་
འདིའི“བསིལ་ཟེར་ཅན་གྱིས་ཉམས་བྱེད”པ་ཞེས་པ་འདི་ནི་སྡུད་ཚིག་ཅིག་ཡིན་
ཏེ། རྒྱས་པའི་ཚིག་ནི“བསིལ་ཟེར་ཅན་གྱིས་གདུང་བ་སེལ་ཏེ་བདེ་བ་སྦྱིན་ལ།
ལུས་སེམས་བདེ་བའི་སྐབས་སུ་འདོད་སེམས་འཕེལ་ཞིང་དེས་གདུང་བ་དང་ལུས་
སེམས་གཉིས་ཀ་ཉམས་པར་བྱེད”ཅེས་པ་འདི་ཡིན། ཚིག་སྦྱོར་སྒྲིག་ལུགས་འདི་
ལ་བརྗོད་དོན་ཅུང་ཟད་སྟོན་པའི་མཛེས་སྡུག་མངོན་པར་ཚང་བ་ཡིན་ཏེ། ཀློག་པ་
པོ་རྣམས་རང་རང་གི་ཀུན་རྟོག་ལ་བརྟེན་ནས་ཡང་བསྐྱར་གསར་རྩོམ་བྱེད་པའི་་
ལས་ལ་གཞུག་དགོས་སོ། །གོ་དོན་གྱི་དཔེར་བརྗོད་ལ་བོད་མཁས་པས།
ཁྲོ་ལྡན་བརླང་པོའི་ཚིག་གིས་སྙིང་འབིགས་མོད། །
བརྩེ་ཞིང་གཅུགས་པའི་གཏམ་གྱིས་ཅི་ལ་འབིགས། །
རབ་རྩུབ་མཚོན་ཆ་རྣོན་པོས་བྱེད་པའི་ལས། །
འཇམ་པའི་རང་བཞིན་ཅན་གྱིས་བྱེད་འོས་སམ། །
ཞེས་གསུངས་པ་དང་། པཎ་ཆེན་བསྟན་པའི་དབང་ཕྱུག་གིས།
152



དོན་ཚན་བདུན་པ། དོན་གཞན་བཀོད་པའི་རྒྱན།
སེང་གེ་དཔོན་གྱུར་ཝ་སྐྱེས་ལ་སྣང་མོད། །
ཝ་ཉིད་དཔོན་གྱུར་རང་རིགས་ཅིའི་ཕྱིར་སྡང་། །
དགྲ་ཡིས་སྤྱོད་པའི་ལས་དེ་གཉེན་བཤེས་ཀྱིས། །
ལག་ཏུ་བསྟར་བ་འོས་སུ་ཆེའམ་ཅི། །
ཞེས་གསུངས་པ་ལྟ་བུའོ། །
153



ལེའུ་གཉིས་པ། དོན་རྒྱན།
དོན་ཚན་བརྒྱད་པ། སྲིད་པ་ཅན་གྱི་རྒྱན།
1. སྲིད་པ་ཅན་གྱི་རྒྱན་གྱི་གོ་དོན་བཤད་པ།
རྒྱུ་གཞན་ཅུང་ཟད་སྟོན་པའམ། །
འབྲས་ཙམ་སྟོན་པ་སྲིད་པ་ཅན། །
ཞེས་པ་བཞིན་འཇིག་རྟེན་ན་ཡོངས་སུ་གྲགས་པའི་རྒྱུ་བཟློགས་ཤིང་བཀག་ནས།
ཕྱི་ནང་གི་རྒྱུ་གཞན་ཅུང་ཟད་སྟོན་པའམ། ཡང་ན་འཇིག་རྟེན་ན་གྲགས་པའི་རྒྱུ་
དང་མ་གྲགས་པའི་ཕྱི་ནང་གི་རྒྱུ་ཐམས་ཅད་བཟློགས་ཤིང་བཀག་ནས། རང་
བཞིན་གྱིས་གྲུབ་པར་འདོད་པའི་འབྲས་བུ་ཙམ་སྟོན་པ་དེ་ནི་སྲིད་པ་ཅན་གྱི་རྒྱན་
ཡིན་ནོ། །སྲིད་པ་ཅན་ཞེས་པར་རྒྱུ་མེད་པ་ལས་ཀྱང་འབྲས་བུ་སྲིད་པ་ལྟར་བརྗོད་
པས་ན་སྲིད་པ་ཅན་ཞེས་དང་འཇིག་རྟེན་ན་རྣམ་པ་ཇི་ལྟར་སྲིད་པ་དེ་ལྟར་བརྗོད་
པས་ན་སྲིད་པ་ཅན་ཞེས་འགྲེལ་ལུགས་མི་འདྲ་བ་གཉིས་ཡོད་མོད། གང་ལྟར་བྱས་
ཀྱང་བློར་མི་བདེ་བ་མེད།
2. སྲིད་པ་ཅན་གྱི་རྒྱུན་གྱི་དབྱེ་བ་བཤད་པ།
སྲིད་པ་ཅན་གྱི་དབྱེ་བ་ལ། །
154



དོན་ཚན་བརྒྱད་པ། སྲིད་པ་ཅན་གྱི་རྒྱན།
རྒྱུ་གཞན་ཅུང་ཟད་སྟོན་པ་དང་། །
འབྲས་ཙམ་སྟོན་པ་རྣམ་པ་གཉིས། །
ཞེས་པ་སྟེ། སྲིད་པ་ཅན་གྱི་རྒྱན་ལ་རྒྱུ་གཞན་ཅུང་ཟད་སྟོན་པའི་སྲིད་པ་ཅན་དང་
འབྲས་བུ་རང་གི་ངོ་བོ་ཉིད་སྟོན་པའི་སྲིད་པ་ཅན་ཏེ་དབྱེ་བ་གཉིས་ཡོད། སྙན་
འགྲེལ་འགར་དབྱེ་བ་གསུམ་དུ་བཞེད་པ་ནི་ནང་གསེས་དང་པོར་བརྗོད་བྱའི་ཆ་་
ནས་གཉིས་སུ་དབྱེ་བ་སྟེ། ཕྱི་ཡི་རྒྱུ་གཞན་ཅུང་ཟད་སྟོན་པའི་སྲིད་པ་ཅན་དང་
ནང་གི་རྒྱུ་གཞན་ཅུང་ཟད་སྟོན་པའི་སྲིད་པ་ཅན་ནོ། །
3. སྲིད་པ་ཅན་གྱི་རྒྱན་གྱི་ནང་གསེས་སོ་སོའི་ངོས་འཛིན་བཤད་
(1)རྒྱུ་གཞན་ཅུང་ཟད་སྟོན་པའི་སྲིད་པ་ཅན།
ཡོངས་གྲགས་རྒྱུ་བཀག་མ་གྲགས་རྒྱུ། །
ཅུང་ཟད་སྟོན་པ་རྒྱུ་གཞན་སྲིད། །
ཅེས་པ་བཞིན་འཇིག་རྟེན་ན་ཡོངས་སུ་གྲགས་པའི་རྒྱུ་བཟློགས་ཤིང་བཀག་ནས།
མ་གྲགས་པའི་ཕྱི་དུས་དང་ནང་ལང་ཚོའི་རྒྱུ་ལས་གང་རུང་ཞིག་ཅུང་ཟད་སྟོན་་་་
པར་བྱེད་པ་ལ་རྒྱུ་གཞན་ཅུང་ཟད་སྟོན་པའི་སྲིད་པ་ཅན་གྱི་རྒྱན་ཟེར། ཅུང་ཟད་
སྟོན་པ་ཞེས་པ་ནི་ཚིག་གི་ངོ་གདོང་དུ་དངོས་སུ་མི་སྟོན་པར་ཚིག་ཤུགས་སུ་སྟོན་་
པར་བྱེད་པ་ལ་གོ་དགོས། འདི་དང་མངོན་ཆུང་སྟེ་རྒྱུའི“ཧན་ཞུ”( སྨྲོ)ཞེས་
155



ལེའུ་གཉིས་པ། དོན་རྒྱན།
པ་གཉིས་དོན་གཅིག་ཡིན།
དེའི་མཚན་གཞི་དཔེར་བརྗོད་ལ་རྩ་བ་ལས།
མ་འཐུངས་མྱོས་པའི་ཀ་དམྤ། །
མ་ཕྱིས་དྲི་མ་མེད་པའི་མཁའ། །
གྲུངས་པར་མ་བྱས་དྭངས་པའི་ཆུ། །
འགྲོ་བའི་ཡིད་ནི་འཕྲོག་པར་བྱེད། །
སྨན་མ་བསྐུས་པར་དཀར་མིན་མིག །
མནན་པ་མེད་པར་སྨིན་མ་དམའ། །
ཚོན་མ་བསྐུས་པར་དམར་བ་ནི། །
མཛེས་མ་ཁྱོད་ཀྱི་མཆུ་འདིའོ། །
ཞེས་གསུངས་པ་སྟེ། ཤོ་ལོ་ཀ་དང་པོ་ནི་མྱོས་པའི་རྒྱུ་འཇིག་རྟེན་ལ་ཡོངས་སུ་
གྲགས་པ་ཆང་དང་སྦྲང་རྩི་འཐུངས་པ་ལ་སོགས་པ་མེད་ཀྱང་། མྱོས་པའི་ཕྱིར་ན་
ལུས་ལྕི་ཞིང་ཉོབ་པར་གྱུར་པའི་ཆུ་བྱ་ཀ་དམྤ་སྟེ་མཐིང་རིལ་དང་། དྭངས་པའི་རྒྱུ་
འཇིག་རྟེན་ལ་ཡོངས་སུ་གྲགས་པ་ཕྱིས་པ་མིན་ཡང་ཐལ་རྡུལ་སྤྲིན་གསུམ་གྱི་དྲི་མ་
དང་བྲལ་བའི་སྔོ་བསངས་ནམ་མཁའ་ཤིན་ཏུ་དྭངས་པ་དང་། གཙང་ཞིང་དྭངས་
པར་བྱེད་པའི་རྒྱུ་འཇིག་རྟེན་ལ་ཡོངས་སུ་གྲགས་པ་ནོར་བུ་ཀེ་ཏ་ཀ་སྟེ་ཆུ་དྭངས་་
སུ་གྲགས་པ་དེས་གྲུངས་པར་མ་བྱས་ཀྱང་གཙང་ཞིང་དྭངས་པའི་ཆུ་སྟེ་ཡིད་དུ་་་
156



དོན་ཚན་བརྒྱད་པ། སྲིད་པ་ཅན་གྱི་རྒྱན།
འོང་བའི་ཁྱད་ཆོས་གསུམ་དང་ལྡན་པ་འདིས་མིག་ལྡན་གྱི་འགྲོ་བ་ཀུན་གྱི་ཡིད་ནི་
འཕྲོག་པར་བྱེད་དོ་ཞེས་པའི་དོན་ནོ། །འདི་ལས་མྱོས་པ་དང་དྲི་མ་མེད་པ།
དྭངས་པ་གསུམ་གྱི་འཇིག་རྟེན་ན་ཡོངས་སུ་གྲགས་པའི་རྒྱུ་ཆང་དང་སྦྲང་རྩི་་་་་
འཐུང་བ་དང་། ལག་ཕྱིས་སོགས་ཀྱིས་ཕྱིས་པ། ཀེ་ཏ་ཀས་གྲུངས་པར་བྱས་པ་
བཅས་བཟློགས་ཤིང་བཀག་སྟེ། འཇིག་རྟེན་ལ་ཡོངས་སུ་མ་གྲགས་པའི་རྒྱུ་འབྲས་
ལྡན་གྱི་སྟོན་དུས་ཅུང་ཟད་དེ་དངོས་སུ་མ་བསྟན་པར་ཚིག་ཤུགས་སུ་གོ་བར་བྱས་
ཡོད། དེ་ཡང་སྟོན་ཀའི་དུས་སུ་ཆུ་བྱ་ཀ་དམྤ་ཡི་ཚུགས་ཀ་ནི་མི་བཟི་བོ་ཞིག་དང་
འདྲ་བ་དང་ནམ་མཁའི་གཡའ་དག་པ་དང༌། ཆུ་བོ་ཐམས་ཅད་དྭངས་ཤིང་གཙང་
བ་ཞིག་ཡིན་གཤིས། འབྲས་བུ་འདི་དག་སྒྲས་ཟིན་པ་སྟེ་དངོས་སུ་བརྗོད་པ་ལ་
བརྟེན་ནས་སྐྱེད་བྱེད་ཀྱི་རྒྱུ་སྟོན་དུས་ནི་ཅུང་ཟད་སྟོན་པ་སྟེ་ཚིག་ཤུགས་སུ་གོ་བར་
བྱས་ཡོད། འཇིག་རྟེན་ལ་ཡོངས་སུ་མ་གྲགས་པའི་རྒྱུ་ལ་ཕྱི་ནང་གི་རྒྱུ་གཉིས་ཡོད་
པ་ལས་སྟོན་དུས་ནི་ཕྱི་ཡི་རྒྱུ་ཡི་ཁོངས་སུ་གཏོགས་སོ། །
ཤོ་ལོ་ཀ་གཉིས་པ་ནི་མིག་ཟུང་གནག་ཅིང་མཛེས་པའི་རྒྱུ་ནི་མིག་སྨན་ནག་
པོ་བསྐུས་པ་ཉིད་ཡིན་པར་རྒྱ་བལ་ན་ཡོངས་སུ་གྲགས་ཀྱང་། རི་དྭགས་མིག་ཅན་
མ་ཁྱོད་ཀྱི་མིག་ཟུང་ནི་མིག་སྨན་མ་བསྐུས་པར་ཡང་དཀར་མིན་ཏེ་གནག་ཅིང་་་་
མཛེས་ལ། དམའ་བར་བྱེད་པའི་རྒྱུ་ནི་ལྕི་བའི་དངོས་པོ་གཞན་གྱིས་སྟེང་ནས་
མནན་པ་ཡིན་པར་འཇིག་རྟེན་ལ་གྲགས་ཀྱང་། རི་དྭགས་མིག་ཅན་མ་ཁྱོད་ཀྱི་
སྨིན་མ་ཟུང་ནི་ལྕི་བའི་དངོས་པོས་མནན་པ་མེད་ཀྱང་དམའ་བ་དང་། མདོག་
དམར་བའི་རྒྱུ་ནི་རྒྱ་སྐྱེགས་ཀྱི་ཁུ་བ་ལ་སོགས་པ་ཚོན་དམར་པོ་བྱུགས་པ་ཡིན་པར་
157



ལེའུ་གཉིས་པ། དོན་རྒྱན།
འཇིག་རྟེན་ལ་གྲགས་ཀྱང་། མཛེས་མ་ཁྱོད་ཀྱི་མཆུ་སྒྲོས་འདི་ལ་ནི་ཚོན་བསྐུས་པ་
མིན་ཡང་དམར་བའི་མདོག་དང་ལྡན་ནོ་ཞེས་པའི་དོན་ནོ། །འདི་ལས་ནག་པ་
དང་དམའ་བ། དམར་བ་བཅས་ཀྱི་འཇིག་རྟེན་ལ་ཡོངས་སུ་གྲགས་པའི་རྒྱུ་མིག་
སྨན་ནག་པོ་བྱུགས་པ་དང་། སྟེང་ནས་མར་མནན་པ། ཚོན་དམར་པོ་བསྐུས་པ་
བཅས་བཟློགས་ཤིང་བཀག་ནས། ཡོངས་སུ་མ་གྲགས་པའི་རྒྱུ་དར་ལ་བབ་པའི་
ལང་ཚོ་ཚིག་གི་ཤུགས་ནས་མཛེས་པར་བསྟན་ཡོད། དེ་ཡང་མཛེས་མའི་གནག་
ཅིང་མཛེས་པའི་མིག་དང་། དམའ་ཞིང་མཉམ་པའི་སྨིན་མ། དམར་ལ་ཡིད་
འཕྲོག་པའི་མཆུ་སྒྲོས་བཅས་ཀྱི་སྐྱེད་བྱེད་ཀྱི་རྒྱུ་ནི་དར་ལ་བབ་པའི་ལང་ཚོ་ཡིན་་་་
པའི་ཕྱིར་རོ། །འཇིག་རྟེན་ལ་ཡོངས་སུ་མ་གྲགས་པའི་རྒྱུ་ལ་ཕྱི་ནང་གི་རྒྱུ་གཉིས་
ཡོད་པ་ལས་ལང་ཚོ་ནི་ནང་གི་རྒྱུ་ཡི་ཁོངས་སུ་གཏོགས་སོ། །གོ་དོན་གྱི་དཔེར་
བརྗོད་ལ་བོད་མཁས་པས།
མ་བཀྲུས་དཀར་བའི་མདངས་འཕྲོ་གཙུག་ཕུད་དང་། །
མ་བྲིས་གཉེར་མའི་རི་མོ་ཉིན་བཞིན་འཕེལ། །
མ་བསྡུས་པར་ཡང་སེམས་ཀྱི་འཕྲོ་འདུ་ཀུན། །
ཅིག་ཅར་འདུས་པའི་ལང་ཚོ་བདག་གིས་ཐོབ། །
ཅེས་གསུངས་པ་དང་། པཎ་ཆེན་བློ་བཟང་ཡེ་ཤེས་ཀྱིས།
མ་བཏབ་ནེའུ་གསིང་རྒྱས་པའི་གཞིར། །
158



དོན་ཚན་བརྒྱད་པ། སྲིད་པ་ཅན་གྱི་རྒྱན།
བཀོད་མིན་མེ་ཏོག་ཚོམ་བུས་མཛེས། །
མ་བཤམས་སྦྲང་རྩིའི་དགའ་སྟོན་ཆེ། །
སྦྱིན་མིན་བུང་བའི་ཚོགས་ཀྱིས་སྤྱད། །
ཅེས་གསུངས་པ་ལྟ་བུའོ། །
(2)འབྲས་བུ་རང་གི་ངོ་བོ་ཙམ་སྟོན་པའི་སྲིད་པ་ཅན།
རྒྱུ་ཡོངས་བཀག་ནས་འབྲས་བུ་ཙམ། །
སྟོན་པ་འབྲས་སྟོན་སྲིད་པ་ཅན། ། །
ཞེས་པ་བཞིན་འཇིག་རྟེན་ལ་ཡོངས་སུ་གྲགས་མ་གྲགས་ཀྱི་རྒྱུ་ཡོད་ཚད་བཟློགས་་
ཤིང་བཀག་ནས། འབྲས་བུ་རང་གི་ངོ་བོ་ཙམ་སྟོན་པར་བྱེད་པ་ལ་འབྲས་བུ་རང་
གི་ངོ་བོ་ཙམ་སྟོན་པའི་སྲིད་པ་ཅན་ཟེར། འཇིག་རྟེན་ན་རྒྱུ་མེད་པའི་འབྲས་བུ་
ཞིག་མེད་ཀྱང་། སྙན་ངག་མཁན་གྱིས་བརྗོད་དོན་སྟོན་པའི་དགོས་མཁོར་བསྟུན་
ནས་འདི་འདྲའི་ཚིག་རྒྱན་ཡང་བློས་བཏགས་པ་ཡིན་ནོ། །
དེའི་མཚན་གཞི་དཔེར་བརྗོད་ལ་རྩ་བ་ལས།
རང་བཞིན་གྱིས་ནི་ཁ་དྲི་ཞིམ། །
ཟོལ་མེད་པར་ཡང་ལུས་པོ་མཛེས། །
རྒྱུ་མེད་དག་ཏུ་ཟླ་བ་དགྲ། ། །
159



ལེའུ་གཉིས་པ། དོན་རྒྱུན།
རྒྱུ་མཚན་མེད་པར་འདོད་པ་གྲོགས། །
ཞེས་གསུངས་པ་སྟེ། ཡིད་འོང་མ་ཁྱོད་ཀྱི་ཁའི་དབུགས་ནི་རང་བཞིན་ཉིད་ཀྱིས་དྲི་
ཞིམ་པ་དང་། ཆེད་དུ་བཅོས་ནས་ཟོལ་བྱས་པ་མ་ཡིན་པར་རང་བཞིན་གྱིས་ལུས་
མཛེས་པ་དང་། འཁོན་དུ་འཛིན་དགོས་པའི་རྒྱུ་གང་ཡང་མེད་ཀྱང་རང་བཞིན་
ཉིད་ཀྱིས་དཀར་གསལ་ཟླ་བ་ལ་འགྲན་ཟླ་བྱེད་ཅིང་ཟླ་བའི་དགྲར་གྱུར་པ་དང་།།
ཕན་ཚུན་ལ་ཕན་འདོགས་པ་སོགས་མཐུན་པའི་རྒྱུ་མཚན་གང་ཡང་མེད་ཀྱང་་་་་་
འདོད་པ་འདི་ནི་དུས་ནམ་ཡང་འབྲལ་བ་མེད་པའི་གྲོགས་སུ་གྱུར་ཏོ་ཞེས་པའི་་་
དོན་ཡིན་ནོ། །འདི་ལས་འཇིག་རྟེན་ན་ཡོངས་སུ་གྲགས་པའི་རྒྱུ་དང་མ་གྲགས་
པའི་རྒྱུ་ཡོད་ཚད་བཟློགས་ཏེ། རང་བཞིན་ཉིད་ཀྱིས་གྲུབ་པར་འདོད་པའི་འབྲས་
བུ་རང་གི་ངོ་བོ་ཙམ་སྟོན་པར་བྱས་ཡོད་དོ། །གོ་དོན་གྱི་དཔེར་བརྗོད་ལ་རྒྱལ་
དབང་ལྔ་པས།
རི་མོར་མ་བྲིས་རི་དྭགས་གཟུགས་ཀྱིས་མཛེས། །
དགྲ་ཟླ་མིན་ཡང་པད་མའི་ཚོགས་ཀུན་འཇོམས། །
རྒྱུ་མཚན་མེད་པར་ཆུ་གཏེར་འཕེལ་བར་བྱེད། །
སྙེགས་མཁན་བྲལ་ཡང་མཁའ་ལ་དལ་མེད་འབྲོས། །
ཞེས་གསུངས་པ་དང་། བོད་མཁས་པས།
མ་བསྐྱེད་སྲིད་པའི་འཁོར་ལོ་ཡངས་པ་འདིར། །
160



དོན་ཚན་བརྒྱད་པ། སྲིད་པ་ཅན་གྱི་རྒྱན།
མ་བྲིས་ལས་དང་ཉོན་མོངས་ཅིར་ཡང་བཀྲ། །
མ་བཏབ་བདག་འཛིན་མདུད་པ་དམ་པོ་ཡིས། །
མ་བཟུང་ཐར་དུས་མེད་འདིས་སྐྱོ་བ་ལ། །
ཞེས་གསུངས་པ་ལྟ་བུའོ། །
161



ལེའུ་གཉིས་པ། དོན་རྒྱུན།
དོན་ཚན་དགུ་པ། བསྡུས་བརྗོད་ཀྱི་རྒྱན།
1. བསྡུས་བརྗོད་ཀྱི་རྒྱན་གྱི་གོ་དོན་བཤད་པ།
ཉམས་ལྡན་དཔེ་ཡིས་བརྗོད་འདོད་དོན། །
ཤུགས་སུ་བསྡུས་པ་བསྡུས་བརྗོད་རྒྱན། །
ཞེས་པ་བཞིན་མཚོན་སྟོབས་དང་རོ་ཉམས་ལྡན་པའི་དཔེ་ཡིས་བརྗོད་འདོད་ཀྱི་་
དོན་ཉིད་ཤུགས་སུ་བསྡུས་ཏེ་སྟོན་པར་བྱེད་པ་ལ་བསྡུས་བརྗོད་ཀྱི་རྒྱན་ཞེས་བྱ།
འདིར་དངོས་སུ་བརྗོད་པའི་དཔེ་དེ་ནི་བརྗོད་འདོད་ཀྱི་དོན་ཏེ་དཔེ་ཅན་དེ་ཉིད་
རྗོད་བྱེད་ཀྱི་སྒྲ་ཙམ་ཡིན་པ་ལས་ལྷུར་བླང་བྱ་མ་ཡིན་པའི་ཕྱིར་ན། རྒྱན་འདིའི་
མིང་གི་རྣམ་གྲངས་ལ་སྒྲ་ཙམ་གྱི་རྒྱན་ཞེས་བྱའོ། །ཚིག་སྦྱོར་གང་ཞིག་བསྡུས་
བརྗོད་ཡིན་མིན་ཇི་ལྟར་རྟོགས་དགོས་ཤེ་ན། འབྲུག་ཁམས་སྤྲུལ་གྱིས“བསམ་དོན་
གྱི་དངོས་པོ་ལ་ལྟོས་ནས་དངོས་སུ་བརྗོད་པའི་དངོས་དོན་དེ་ཤིན་ཏུ་ཆུང་ཞིང་་་་
བརྗོད་བྱའི་དོན་གྱི་གནད་དམན་པའི་ཚུལ་གྱིས་བརྗོད་པ་པོའི་བསམ་བྱའི་དོན་་་
དང་ཉན་པ་པོའི་གོ་བྱ་གཞན་ཞིག་སྟོན་པ་དེ་ནི་བསྡུས་པ་བརྗོད་པའི་རྒྱན”ཞེས་
གསུངས་པ་ལས་ལེགས་པར་རྟོགས་ནུས་སོ། །རྒྱན་འདི་ནི་སྐད་ཡིག་ཀུན་ལ་རྒྱུག་
162



དོན་ཚན་དགུ་པ། བསྡུས་བརྗོད་ཀྱི་རྒྱན།
ཆེ་བའི་མཚོན་བྱེད་ཀྱི་མཚོན་ཐབས་ཀྱི་བྱེ་བྲག་ཏུ་མངོན་ལ། མེད་ན་མི་ཆོག་པ་སྟེ་
རྒྱན་གྱི་རྒྱལ་པོ་ལྟ་བུ་ཞིག་ཏུ་མཐོང་།
2. བསྡུས་བརྗོད་ཀྱི་རྒྱན་གྱི་དབྱེ་བ་བཤད་པ།
དབྱེ་ན་བཞི་སྟེ་སྤྱི་དང་ནི། །
ཁྱད་གཞི་ཐ་དད་ཁྱད་ཆོས་མཚུངས། །
ཆོས་འགའ་མཚུངས་ཤིང་འགའ་མི་མཚུངས། །
སྔོན་མེད་བསྡུས་བརྗོད་བཅས་བཞི་འོ། །
ཞེས་པ་སྟེ། བསྡུས་བརྗོད་ཀྱི་རྒྱན་ལ་སྤྱིའི་བསྡུས་བརྗོད་དང་། ཁྱད་གཞི་ཐ་དད་
ཁྱོད་ཆོས་མཚུངས་པའི་བསྡུས་བརྗོད། ཁྱད་གཞི་ཐ་དད་ཆོས་འགའ་མཚུངས་ཤིང་
ཆོས་འགའ་མི་མཚུངས་པའི་བསྡུས་བརྗོད། སྔོན་མེད་བསྡུས་བརྗོད་བཅས་ནང་
གསེས་བཞི་ཡོད། འདི་དག་ལས་རྩོམ་རིག་རོལ་མྱོང་དང་གསར་རྩོམ་ལ་ཉེ་བར་
མཁོ་བ་ནི་ནང་གསེས་དང་པོ་དང་བཞི་པ་གཉིས་ཡིན་ནོ། །
3. བསྡུས་བརྗོད་ཀྱི་རྒྱན་གྱི་ནང་གསེས་འགའི་ངོས་འཛིན་བཤད་
(1)སྤྱིའི་བསྡུས་བརྗོད།
བརྗོད་འདོད་དོན་གྱི་སྤྱིའི་རང་བཞིན། །
བསྡུས་ཏེ་སྟོན་པ་སྤྱིའི་བསྡུས་བརྗོད། ། །
163



ལེའུ་གཉིས་པ། དོན་རྒྱུན།
ཅེས་པ་བཞིན་བརྗོད་འདོད་དོན་གྱི་སྤྱིའི་རང་བཞིན་ནི་མཚོན་བྱེད་ཀྱི་དཔེ་ཡིས་་
ཤུགས་སུ་བསྡུས་ཏེ་སྟོན་པར་བྱེད་པ་ལ་སྤྱིའི་བསྡུས་བརྗོད་ཀྱི་རྒྱན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
བུང་བ་ཇི་ལྟར་འདོད་པ་བཞིན། །
པད་མ་རྒྱས་ལ་སྦྲང་རྩི་འཐུང་། །
དྲི་ཞིམ་རྒྱས་པ་མ་ཡིན་ཡང་། །
མེ་ཏོག་ཁ་མ་ཕྱེ་སྦྱོར་ལྟོས། །
ཞེས་གསུངས་པ་སྟེ། བུང་བ་འགའ་ཞིག་གིས་རང་གིས་ཇི་ལྟར་འདོད་པ་བཞིན་དུ།
ཟེའུ་འབྲུ་དང་འདབ་མ་སོགས་རྣམ་པར་རྒྱས་པའི་མེ་ཏོག་པད་མ་ལས་སྦྲང་རྩིའི་
རྒྱུ་ཟིལ་མངར་འཐུང་བ་ཡིན་མོད། དེས་མ་ཚིམ་པར་དྲི་ཞིམ་པོ་མ་སྐྱེས་ཤིང་
འདབ་མའི་ཁ་མ་ཕྱེ་བའི་མེ་ཏོག་ལ་ཡང་སྦྲང་རྩིའི་རྒྱུ་ཟིལ་མངར་གཞིབ་པར་་་་་
འདོད་ནས་མཆུ་རྣོན་སྦྱོར་བའི་ཆོག་ཤེས་མེད་པའི་ཚུལ་ལ་ལྟོས་ཤིག་ཅེས་པའི་་་་
དོན་ནོ། །ཤོ་ལོ་ཀ་འདི་ནི་སྙན་ངག་པའི་བསམ་བྱའི་དོན་མཚོན་བྱེད་ཀྱི་དཔེ་ཡིན་
ཏེ། བསམ་བྱའི་དོན་དངོས་ནི་རྩ་བ་ལས། ཆགས་ལྡན་བུད་མེད་དར་མ་ལ། །
དགའ་བའི་རྩེ་དགས་བཅིངས་པ་དག །བུ་མོ་འགའ་ཞིག་དག་ལ་ཡང་། །འདོད་
པ་འཕེལ་བ་སྟོན་པར་བྱེད། །ཅེས་གསུངས་པ་འདི་ཡིན། འདིའི་གོ་དོན་ནི་ཆགས་
ལྡན་གྱི་སྐྱེ་བོ་འགའ་ཞིག་ལང་ཚོ་དར་ལ་བབ་པའི་གཞོན་ནུ་མ་རྣམས་ལ་རང་གིས་
ཇི་ལྟར་འདོད་པ་ལྟར་དགའ་བ་ཉམས་སུ་མྱོང་བ་ཡིན་མོད། དེས་མ་ཚིམ་པར་
164



དོན་ཚན་དགུ་པ། བསྡུས་བརྗོད་ཀྱི་རྒྱན།
ལང་ཚོ་མ་སྨིན་པའི་བུ་མོ་ཆུང་དུ་དག་ལ་ཡང་འདོད་པའི་རྣམ་འགྱུར་སྟོན་པར་་་
བྱེད་པའི་ཆོག་ཤེས་བྲལ་བའི་ཚུལ་ལ་ལྟོས་ཤིག་ཅེས་པའི་དོན་ནོ། །བསྡུས་པ་
བརྗོད་པ་འདི་ལ་སྙན་ངག་པའི་བསམ་བྱ་ཞིག་ངེས་པར་ཡོད་པ་ཡིན་མོད། དེ་ནི་
ཀློག་པ་པོའི་གོ་བྱ་དང་མཐའ་གཅིག་ཏུ་གཅིག་མཚུངས་ཡིན་པའི་ངེས་པ་ནི་མེད་
དོ། །རྒྱན་འདིའི་གོ་དོན་གྱི་དཔེར་བརྗོད་ལ་པཎ་ཆེན་སྤྱི་ཏི་ཛྙཱ་ན་ཀཱིརྟིས།
རི་བོང་འཛིན་པ་རྒྱུ་སྐར་ཕྲེང་བ་ཅན། །
མཚན་མོ་མཁའ་ལ་རྒྱུ་བ་མ་མཐོང་ནས། །
དྭངས་པའི་མཚོ་ནང་འདི་ན་ཟླ་བ་ཞེས། །
གཟུགས་བརྙན་ཟླ་བར་འཛིན་པ་བྱིས་པའི་བློ། །
ཞེས་གསུངས་པ་དང་། བོད་མཁས་པས།
ཕུན་ཚོགས་འབྲས་བུའི་ཁུར་ལྡན་རབ་མཐོར་འཕགས། །
གྲིབ་བསིལ་ཁོར་ཡུག་ཡངས་པའི་ལྗོན་པ་ཆེ། །
རིང་དུ་བཏང་ནས་ཤིང་སྐམ་ཡལ་ག་ལ། །
འགའ་ཞིག་བསིལ་བའི་དངོས་པོར་རེ་བ་མཐོང་། །
ཞེས་གསུངས་པ་ལྟ་བུའོ། །
(2) སྔོན་མེད་བསྡུས་བརྗོད།
165



ལེའུ་གཉིས་པ། དོན་རྒྱན།
རང་ཆོས་འགའ་དང་བྲལ་བྱས་པའི། །
དཔེ་ཡིས་བསྡུས་པ་སྔོན་མེད་བསྡུས། །
ཞེས་པ་བཞིན་རང་གི་ཁྱད་ཆོས་འགའ་ཞིག་བྲལ་བར་བྱས་པའི་དཔེ་སྟེ་སྔོན་མེད་
པའི་དཔེ་ཉིད་ཀྱིས་བརྗོད་དོན་ཤུགས་སུ་བསྡུས་ཏེ་སྟོན་པར་བྱེད་པ་ལ་སྔོན་མེད་
བསྡུས་བརྗོད་ཀྱི་རྒྱན་ཟེར། །
དེའི་མཚན་གཞི་དཔེར་བརྗོད་ལ་རྩ་བ་ལས།
སྦྲུལ་ངན་འགྲོགས་པ་དང་བྲལ་ཞིང་། །
རང་བཞིན་གྱིས་ནི་མངར་བའི་གཞི། །
ཀྱེ་མ་ཆུ་ཡི་གཏེར་འདི་ནི། །
དུས་ཀྱིས་ཡོངས་སུ་བསྐམ་པར་འགྱུར། །
ཞེས་གསུངས་པ་སྟེ། སྦྲུལ་ངན་པ་དང་མཉམ་དུ་འགྲོགས་པ་བྲལ་ཞིང་། རང་
བཞིན་གྱིས་མངར་བའི་གཞིར་གྱུར་པའི་རྒྱ་མཚོ་ཆེན་པོ་འདི་ནི། ཀྱེ་མ། བསྐལ་པ་
འཇིག་པའི་དུས་ཚོད་ལ་བབ་པ་ན་ཡོངས་སུ་བསྐུམ་པར་འགྱུར་རོ་ཞེས་པའི་དོན་
ནོ། །འདིའི་བསམ་བྱ་ནི་སྐྱེ་བོ་ངན་པ་དང་འགྲོགས་པ་བྲལ་ཞིང་། ཡོན་ཏན་ཀུན་
གྱི་གཞིར་གྱུར་པའི་སྐྱེས་བུ་དམ་པ་འདི་ཡང་། ཀྱེ་མ། འཆི་བའི་དུས་ལ་བབ་པ་ན་
སྲོག་འདོར་ཞིང་ཉམས་པར་འགྱུར་རོ་ཞེས་པ་འདིའོ། །སྤྱིར་རྒྱ་མཚོ་ནི་ཀླུ་དང་
འགྲོགས་པས་ན་སྦྲུལ་དང་བཅས་པ་དང་། རོ་ནི་བ་ཚྭའི་རོ་དང་བཅས་པ་ཞིག་
166



དོན་ཚན་དགུ་པ། བསྡུས་བརྗོད་ཀྱི་རྒྱན། །
ཡིན་པ་ལ། འདིར་སྦྲུལ་མེད་མངར་བའི་རྒྱ་མཚོ་ཞེས་བརྗོད་དེ་བསམ་དོན་མཚོན་
པར་བྱས་པས་ན་སྔོན་མེད་བསྡུས་བརྗོད་ཅེས་མིང་འདོགས་མཛད་པ་རེད། གོ་
དོན་གྱི་དཔེར་བརྗོད་ལ་བོད་མཁས་པས།
ལག་འགྲོ་གདུག་པའི་འཁྲིལ་བག་མི་ལྡན་ཞིང་། །
རྩུབ་མོའི་ཚེར་མ་དག་ཀྱང་མི་སྣང་བའི། །
རབ་བསིལ་གདུང་བ་འཕྲོག་པའི་ཙན་དན་ཤིང་། །
སྐལ་བ་བཟང་པོར་ལྡན་པའི་དཔལ་དུ་ཐོབ། །
ཅེས་གསུངས་པ་དང་། ཚེ་ཏན་ཞབས་དྲུང་གིས།
རབ་གཙང་དྭངས་བསིལ་ཆབ་ཀྱིས་མ་བྲན་ཞིང་། །
འོད་སྟོང་ལྡན་པའི་འཛུམ་གྱིས་མ་གསོས་པའི། །
ཨེ་མ་པད་དཀར་ལྗོན་པའི་ཕོན་པོ་འདིས། །
བདག་ཡིད་བརྟན་པ་འཕྲོགས་པའི་མཐའ་མ་རིག །
ཅེས་གསུངས་པ་ལྟ་བུའོ། །
167



ལེའུ་གཉིས་པ། དོན་རྒྱན།
དོན་ཚན་བཅུ་པ། ཕུལ་བྱུང་གི་རྒྱན།
1. ཕུལ་བྱུང་གི་རྒྱན་གྱི་གོ་དོན་བཤད་པ།
ཡོངས་གྲགས་ལས་བརྒལ་འུད་ཆེན་པོས།
དོན་གྱི་ཁྱད་སྟོན་ཕུལ་བྱུང་རྒྱན། །
ཞེས་པ་བཞིན་འཇིག་རྟེན་ན་ཡོངས་སུ་གྲགས་པའི་མཚམས་ལས་བརྒལ་ཏེ་སྒྱུ་རྩལ་
གྱི་འུད་བརྗོད་ཆེན་པོ་ལ་བརྟེན་ནས། བརྗོད་འདོད་དོན་གྱི་ཁྱད་པར་གྱི་ཆོས་ཕུལ་
དུ་བྱུང་བར་བརྗོད་པ་ལ་ཕུལ་བྱུང་གི་རྒྱན་ཞེས་བྱ། རྒྱན་འདི་དང་འུད་བརྗོད་ཀྱི་
མཚོན་ཐབས་གཉིས་ལ་འབྲེལ་བ་ཡོད་དམ་ཞེ་ན། འུད་བརྗོད་ཀྱི་མཚོན་ཐབས་ལ་
བཟང་བའི་ཡོན་ཏན་ལ་འུད་བརྗོད་པ་དང་། ངན་པའི་སྐྱོན་ཆ་ལ་འུད་བརྗོད་པ་
གཉིས་ཡོད་པ་ལས། སྔ་མ་ལ་ཕུལ་བྱུང་གི་རྒྱན་དང་ཕྱི་མ་ལ་ཐ་ཤལ་གྱི་རྒྱན་ཞེས་
བརྗོད་ན་མི་འགྲིག་པ་མེད་པས། མཚོན་ཐབས་འདི་དང་ཕུལ་བྱུང་གི་རྒྱན་གཉིས་
ལ་སྤྱི་དང་བྱེ་བྲག་གི་འབྲེལ་བ་ཡོད་དོ། ། །
ཕུལ་བྱུང་གི་རྒྱུན་འདི་ནི་རྒྱན་དམ་པ་ཞིག་སྟེ་སྙན་ངག་གི་མཚོན་ཐབས་་་
མཆོག་ཏུ་གྱུར་པ་ཞིག་ཡིན་པས། དྲང་བརྗོད་ཀྱི་རྒྱན་དང་འཁྱོག་བརྗོད་ཀྱི་རྒྱན་
168



དོན་ཚན་བཅུ་པ། ཕུལ་བྱུང་གི་རྒྱུན། །
ཐམས་ཅད་ཀྱི་གྲོགས་ཆེན་པོ་ཞིག་ཡིན། དེའི་ཕྱིར། དཔལ་ལྡན་དཎྜིས། ཁྱད་པར་
གྱི་ནི་བརྗོད་འདོད་གང་། །འཇིག་རྟེན་མཚམས་ལས་བརྒལ་གྱུར་པ། །ཕུལ་དུ་
བྱུང་བར་བརྗོད་པ་འདི། །རྒྱན་གྱི་དམ་པ་ཡིན་ཏེ་དཔེར། །ཞེས་དང་། ངག་གི་
དབང་པོས་མཆོད་གྱུར་པ། །ཕུལ་བྱུང་ཞེས་ནི་བརྗོད་པ་འདི། །རྒྱན་ནི་གཞན་པ་
རྣམས་ལ་ཡང་། །གཅིག་པུ་དཔུང་གཉེན་མཆོག་ཏུ་བརྗོད། །ཅེས་གསུངས་ཡོད།
2. ཕུལ་བྱུང་གི་རྒྱུན་གྱི་དབྱེ་བ་བཤད་པ།
དབྱེ་ན་ཁྱད་འཕགས་ཐེ་ཚོམ་དང་། །
ངེས་པ་ངོ་མཚར་ཕུལ་བྱུང་བཞི། །
ཞེས་པ་སྟེ། ཕུལ་བྱུང་གི་རྒྱུན་ལ་དབྱེ་ན་ཁྱད་འཕགས་ཕུལ་བྱུང་དང་། ཐེ་ཚོམ་
ཕུལ་བྱུང་། ངེས་པ་ཕུལ་བྱུང་། ངོ་མཚར་ཕུལ་བྱུང་བཅས་ནང་གསེས་བཞི་ཡོད།
3. ཕུལ་བྱུང་གི་རྒྱུན་གྱི་ནང་གསེས་སོ་སོའི་ངོས་འཛིན་བཤད་པ།
(1) ཁྱད་འཕགས་ཕུལ་བྱུང་།
དཔེ་དོན་ཁྱད་ཆོས་ཕན་ཚུན་དུ། །
འདྲེས་པ་ལྟར་བརྗོད་ཁྱད་འཕགས་ཕུལ། །
ཞེས་པ་བཞིན་དཔེ་དོན་གཉིས་ཀྱི་ཁྱད་ཆོས་ཕན་ཚུན་འདྲེས་པ་ལྟར་བརྗོད་ནས་་་
དཔེ་ཅན་ལ་དཔེ་ཡི་ཁྱད་འཕགས་ཀྱི་ཡོན་ཏན་ལྡན་པ་བསྟན་ཏེ། ཤུགས་སུ་དཔེ་
ཅན་གྱི་ཁྱད་ཆོས་ཁྱད་དུ་འཕགས་པ་ཞིག་ཡིན་པར་སྟོན་པ་ལ་ཁྱད་འཕགས་ཕུལ་
169



ལེའུ་གཉིས་པ། དོན་རྒྱན།
བྱུང་གི་རྒྱུན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
མ་ལླི་ཀཱ་ཡི་ཕྲེང་ཚོགས་ཅན། །
ལུས་ཀུན་ཁྱབ་པའི་ཙན་དན་གཤེར། །
དཀར་བའི་གོས་ཅན་མངོན་འགྲོ་མ། །
ཟླ་བའི་འོད་ལ་མཚོན་མ་ཡིན། །
ཞེས་གསུངས་པ་སྟེ། ཁ་དོག་ཤིན་ཏུ་དཀར་བའི་མེ་ཏོག་མ་ལླི་ཀཱ་ཡི་ཕྲེང་ཚོགས་
ཀྱིས་སྐྲ་དང་མགུལ་སོགས་ལུས་ཀྱི་ཆ་ཤས་འགའ་ལེགས་པར་བརྒྱན་པ་ཅན།
བསིལ་ཞིང་ཞིམ་པའི་ཁྱད་ཆོས་ཅན་གྱི་ཙན་དན་དཀར་པོའི་ལྡེ་གུ་སྟེ་ཕྱེ་མས་ལུས་
ཀྱི་སྟོད་སྨད་ཐམས་ཅད་གཤེར་བག་གིས་ཁྱབ་པར་བྱས་ཤིང་། ད་དུང་ལུས་ལ་
དཀར་པོའི་གོས་བགོས་པ་ཅན་ཏེ་དཀར་ཞིང་བསིལ་བའི་ཁྱད་ཆོས་ཅན་གྱི་མངོན་
འགྲོ་མ་སྟེ་རང་ཉིད་འགྲོ་བར་འདོད་པའི་གནས་དེར་མངོན་པར་འགྲོ་བའི་མཛེས་
སྡུག་ལྡན་པའི་བུད་མེད་དེ་ཉིད། མཚན་མོའི་དུས་སུ་ཟླ་འོད་ཀྱི་འོག་ནས་འགྲོ་
དུས། དཀར་ཞིང་བསིལ་བའི་ཟླ་འོད་ཀྱི་ཁྱད་ཆོས་ལྡན་ཕྱིར་ཟླ་འོད་དང་གཅིག་ཏུ་
འདྲེས་པ་སྟེ་འོ་མའི་ནང་དུ་འོ་མ་བླུག་པ་བཞིན་དུ་འདི་ནི་ཟླ་འོད་དང་འདི་ནི་་་
མངོན་འགྲོ་མའོ་ཞེས་སོ་སོར་མཚོན་པ་སྟེ་སོ་སོར་སྣང་བ་མིན་ཞེས་པའི་དོན་ཡིན།
འདི་ལས་མཛེས་མ་ཞིག་གི་ཡིད་འོང་དཀར་བསིལ་གྱི་ཡོན་ཏན་ཁྱད་དུ་འཕགས་་
པ་ཞིག་ཡིན་པ་སྟོན་ཆེད། དེ་ཉིད་དང་ཟླ་འོད་གཅིག་ཏུ་འདྲེས་ཏེ་སོ་སོར་འབྱེད་
170



དོན་ཚན་བཅུ་པ། ཕུལ་བྱུང་གི་རྒྱན།
མི་ཐུབ་ཅེས་འུད་ཆེན་པོས་བརྗོད་པ་ཡིན་ནོ། །ཤོ་ལོ་ཀ་འདིའི་མངོན་འགྲོ་མ་
ཞེས་པར“སྔོན་འགྲོ་མ”དང་། ཟླ་བའི་འོད་ལ་མཚོན་མ་ཡིན་ཞེས་པར“ཟླ་བའི་
འོད་ཀྱིས་མཚོན་མ་ཡིན”ཞེས་འབྲི་བ་ལ་ནི་ཡོན་ཏན་གྱི་ཆ་ཞིག་ལྡན་པ་ནི་མ་་་་་
མཐོང་ངོ་། །གོ་དོན་གྱི་དཔེར་བརྗོད་ལ་བོད་མཁས་པས།
རབ་དམར་བསེ་ཡི་ཡ་ལད་ཀྱིས་བརྗིད་ཅིང་། །
འཆར་ཀའི་མདངས་ལྡན་གདོང་ལག་ཁྲག་གིས་གཤེར། །
དམར་བའི་ཆིབས་ལྡན་རྡོ་རྗེ་བདུད་འདུལ་སྐུ། །
བསྐལ་པའི་མེ་དཔུང་དབུས་ན་མཚོན་མ་ཡིན། །
ཞེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས།
རབ་དཀར་ཀ་ཤིའི་གོས་དང་ཐོད་ཆིངས་ཅན། །
བཞིན་རས་པད་མ་རྒྱས་པའི་འཛུམ་མདངས་ངོམ། །
མྱུར་སྐྱོབ་རླངས་འཁོར་ནང་གནས་སྨན་པའི་ཚོགས། །
རྒྱ་ཆེན་གངས་རིའི་དབུས་ན་མཚོན་མ་ཡིན། །
ཞེས་གསུངས་པ་ལྟ་བུའོ། །
(2) ཐེ་ཚོམ་ཕུལ་བྱུང་།
དོན་ཆོས་ཤིག་ལ་ཐེ་ཚོམ་ཞེས། །
171



ལེའུ་གཉིས་པ། དོན་རྒྱན།
འུད་བརྗོད་ཐེ་ཚོམ་ཕུལ་བྱུང་ངོ་། །
ཞེས་པ་བཞིན་བརྗོད་འདོད་དོན་གྱི་ཁྱད་ཆོས་ཤིག་ལ་ཐེ་ཚོམ་སྐྱེ་མི་དགོས་ཀྱང་ཐེ་
ཚོམ་སྐྱེ་བའི་ཚུལ་གྱིས་འུད་ཆེན་པོས་བརྗོད་པ་ལ་ཐེ་ཚོམ་ཕུལ་བྱུང་གི་རྒྱན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
དགའ་མ་ཁྱོད་ཀྱི་ནུ་མ་དང་། །
དཔྱི་ཡི་བར་ན་སྐེད་པ་ནི། །
ཡོད་དམ་མེད་ཅེས་བདག་གི་ནི། །
ཐེ་ཚོམ་ད་དུང་བཟློག་མ་གྱུར། །
ཅེས་གསུངས་པ་སྟེ། དགའ་མ་སྟེ་རང་ཉིད་དགའ་བའི་བུད་མེད་ཁྱོད་ཀྱི་ནུ་རྒྱས་
དང་དཔྱི་ཡི་བར་ན་སྐེད་པ་ནི་ཡོད་དམ་མེད་ཅེས་བདག་གིས་ཡུན་རིང་པོར་་་་་་
བལྟས་ཀྱང་བདག་གི་ཐེ་ཚོམ་ནི་ད་དུང་བཟློག་པར་མ་གྱུར་ཏོ་ཞེས་པའི་དོན་ཡིན།
འདི་ལས་དགའ་མའི་རབ་ཏུ་རྒྱས་པའི་ནུ་ཟུང་དང་ཤིན་ཏུ་དར་བའི་མཚང་ར་་་་་
གཉིས་ལས་ཆེས་ཆེར་ཕྲ་བའི་མཉེན་ལྡེམ་གྱི་སྐེད་པ་སྟེ་བུད་མེད་ཀྱི་མཛེས་ཆོས་་་་
འདི་ཉིད་མཛེས་སྡུག་ཕུལ་དུ་བྱུང་བ་ཞིག་ཡིན་པ་སྒྱུ་རྩལ་གྱི་འུད་བརྗོད་ལ་བརྟེན་
ནས་མཚོན་པར་བྱས་ཡོད། སྤྱིར་སྐེད་པ་ཡོད་མེད་ལ་ཐེ་ཚོམ་ཟ་མི་དགོས་ཀྱང་ཐེ་
ཚོམ་ཟ་བའི་ཚུལ་གྱིས་དགའ་མའི་སྐེད་པ་ནི་ནུ་རྒྱས་དང་མཚང་ར་ལས་ཕྲ་ཞིང་་་་
མཛེས་སྡུག་ལྡན་པ་ཞིག་ཡིན་པ་མངོན་པར་བསྟན་ཡོད། གོ་དོན་གྱི་དཔེར་བརྗོད་
172



དོན་ཚན་བཅུ་པ། ཕུལ་བྱུང་གི་རྒྱན།
ལ་རྒྱལ་དབང་ལྔ་པས།
ཉིན་མཚན་ཁོར་ཡུག་ཀུན་ཏུ་ཐོས་བསམ་ལ། །
ངལ་མེད་བརྩོན་པས་བསྒྲུབས་པའི་ཤེས་ལྡན་ཁྱོད། །
འབྱུང་འདུས་ལུས་ནི་འཚོ་བའི་བཟའ་བཏུང་དག །
སྤྱོད་པའི་གོ་སྐབས་ཡོད་མེད་འཕྱང་མོ་ཉུག །
ཅེས་གསུངས་པ་དང་། ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
མཉམ་མེད་ཤཱཀྱ་སེང་གེའི་ཐུགས་བསྐྱེད་མཐུས། །
སྲིད་པ་ཉམ་ངའི་མཚོ་ལས་མ་གྲོལ་བའི། །
ལུས་ཅན་འགའ་ཞིག་ད་ལྟ་འཇིག་རྟེན་ན། །
ཡོད་མེད་ཅི་ཞེས་ཐེ་ཚོམ་བཟློག་མ་གྱུར། །
ཅེས་གསུངས་པ་ལྟ་བུའོ། །
（3)ངེས་པ་ཕུལ་བྱུང་།
རྟགས་ལ་བརྟེན་ནས་ཐེ་ཚོམ་བཟློགས། །
དེ་ནི་ངེས་པ་ཕུལ་བྱུང་ངོ་། །
ཞེས་པ་བཞིན་རྟགས་སམ་ངེས་ཤེས་ལ་བརྟེན་ནས་ཐེ་ཚོམ་ཟློག་པར་བྱས་པ་ལ་་་་
ངེས་པ་ཕུལ་བྱུང་ཟེར།
173



ལེའུ་གཉིས་པ། དོན་རྒྱན།
དེའི་མཚན་གཞི་དཔེར་བརྗོད་ལ་རྩ་བ་ལས།
ནི་ཏམྦི་ནི་ཁྱོད་ལ་ནི། །
སྐེད་པ་ཡོད་ཅེས་ངེས་པར་ནུས། །
འོ་མ་འཛིན་པའི་ཁུར་གནས་པ། །
རྣམ་པ་གཞན་དུ་སྲིད་མ་ཡིན། །
ཞེས་གསུངས་པ་སྟེ། ནི་ཏམྦི་ནི་སྟེ་སྨད་རྒྱས་མའམ་མཚང་ར་རྒྱས་མ་ཞེས་བོས་
ནས། ཁྱོད་ཀྱི་ཤིན་ཏུ་དར་བའི་ནུ་མ་དང་ཧ་ཅང་རྒྱས་པའི་དཔྱི་ཡི་བར་དག་ཏུ་
སྐེད་པ་ནི་ཡོད་ཅེས་ངེས་པར་ཏེ་ཤེས་པར་ནུས་ཏེ། འོ་མ་འཛིན་པ་སྟེ་ནུ་མའི་ཁུར་
ཆེན་པོ་འདི་དག་སྐེད་པ་ལ་བརྟེན་ནས་གནས་པ་ལས་རྣམ་པ་གཞན་ལ་བརྟེན་ན་
དེ་ལྟར་གནས་སྲིད་པ་མ་ཡིན་ཞེས་པའི་དོན་ནོ། །འདི་ལས་ཐོག་མར་འཇིག་རྟེན་
དུ་གྲགས་ཚོད་ལ་འབྱུང་མི་སྲིད་པའི་ཐེ་ཚོམ་སྟེ་མཛེས་ལྡན་བུད་མེད་ལ་སྐེད་པ་་་
ཡོད་དམ་མེད་ཅེས་ཐེ་ཚོམ་པའི་ཚུལ་བྱས་པ་དང་། ཕྱིས་སུ་ནུ་མའི་རྟེན་གཞི་ལ་
སྐེད་པ་ལས་གཞན་མེད་པའི་རྟགས་ལ་བརྟེན་ནས་སྐེད་པ་ཡོད་པའི་ངེས་པ་རྙེད་
པ་ལྟར་བརྗོད་ཡོད་དོ། །གོ་དོན་གྱི་དཔེར་བརྗོད་ལ་པཎ་ཆེན་བསྟན་པའི་དབང་
ཕྱུག་གིས།
མཁས་ཁྱོད་རང་གི་བྱ་བ་བཞིས་བྲེལ་བའི། །
བར་དུ་མནལ་དང་བཟའ་བཏུང་གོས་བགོ་སོགས། །
174



དོན་ཚན་བཅུ་པ། ཕུལ་བྱུང་གི་རྒྱན། །
ལོང་ཡོད་ངེས་ཏེ་གཞན་དུ་བཟོད་དཀའ་བའི། །
གཟི་བརྗིད་འདི་འདྲ་འབྱུང་བ་ཅང་སྲིད་དམ། །
ཞེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས།
བཅུ་ཕྲག་རིག་གནས་རྒྱ་མཚོར་ལེགས་སྦྱངས་པའི། །
སློབ་དཔོན་མཆོག་ཁྱེད་སླར་ཡང་མཁས་པ་གཞན། །
བསྟེན་པའི་ཚུལ་འདིས་བསླབ་བྱའི་རིག་པའི་གནས། །
ད་དུང་མང་དུ་མཆིས་ལ་ངེས་པ་རྙེད། །
ཅེས་གསུངས་པ་ལྟ་བུའོ། །
(4)ངོ་མཚར་ཕུལ་བྱུང་།
ངོ་མཚར་དང་བཅས་དོན་གྱི་ཁྱད། །
སྟོན་པ་ངོ་མཚར་ཕུལ་བྱུང་ངོ༌། །
ཞེས་པ་བཞིན་ངོ་མཚར་བའི་བློ་དང་བཅས་ཏེ་དོན་གྱི་ཁྱད་པར་ཕུལ་དུ་བྱུང་བར་
སྟོན་པ་ལ་ངོ་མཚར་ཕུལ་བྱུང་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
ཁྱོད་ཀྱི་གྲགས་པའི་ཕུང་པོ་ནི། །
175



ལེའུ་གཉིས་པ། དོན་རྒྱན།
དཔག་ནུས་མིན་ཡང་འདིར་ཤོང་བ། །
ས་སྐྱོང་སྲིད་པ་གསུམ་གྱི་ནི། །
ཁོངས་དག་ཨེ་མ་ཤིན་ཏུ་ཡངས། །
ཞེས་གསུངས་པ་སྟེ། རྒྱལ་པོ་ཆེན་པོ་ཁྱོད་ཀྱི་ཡོན་ཏན་ལས་བྱུང་བའི་སྙན་གྲགས་
ཀྱི་ཕུང་པོ་ནི་ཧ་ཅང་རྒྱ་ཆེ་བས་ན་ཚད་འདི་ཙམ་མོ་ཞེས་དཔག་པར་ནུས་པ་མིན་
ཡང་འཇིག་རྟེན་གསུམ་པོ་འདི་རུ་ཤོང་འདུག་གོ །ས་སྐྱོང་སྟེ་རྒྱལ་པོ་ཆེན་པོ་
ལགས། ས་འོག་ས་སྟེང་ས་བླ་སྟེ་སྲིད་པའམ་འཇིག་རྟེན་གསུམ་གྱི་རྒྱ་ཁྱོན་ནི་ཨེ་མ་
ཤིན་ཏུ་ཡངས་ཤིང་རྒྱ་ཆེ་བ་ཞིག་སྟེ་མིན་ན་ཁྱོད་ཀྱི་དཔག་དཀའི་གྲགས་པའི་ཕུང་
པོ་ནི་ཤོང་བ་མིན་ནོ་ཞེས་པའོ། །འདི་ལས་ངོ་མཚར་བའི་བློ་དང་བཅས་ཏེ་རྒྱལ་པོ་
ཆེན་པོའི་སྙན་གྲགས་ཀྱི་ཕུང་པོ་ནི་རྒྱ་ཆེ་ཕུལ་དུ་བྱུང་བ་ཞིག་ཡིན་པ་མངོན་པར་་
བསྟན་ཡོད་དོ། །གོ་དོན་གྱི་དཔེར་བརྗོད་ལ་བོད་མཁས་པས།
རྣམ་འདྲེན་ཁྱོད་ཐུགས་བསླབ་གསུམ་རིན་པོ་ཆེའི། །
ཡོན་ཏན་ཕུང་པོས་མངོན་པར་ཁེངས་པའི་ལྗིད། །
གཡོ་མེད་འདེགས་པར་བཟོད་པའི་ནོར་འཛིན་མ། །
ཆུ་གཏེར་ཀློང་དུ་མ་བྱིང་ངོ་མཚར་ཆེ། །
ཞེས་གསུངས་པ་དང་། ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
མགོན་ཁྱོད་རིང་ནས་གཞན་ཕན་ཁོ་ན་ལ། །
176



དོན་ཚན་བཅུ་པ། ཕུལ་བྱུང་གི་རྒྱན།
རྗེས་གཞོལ་ངོ་མཚར་གྲགས་པའི་དབྱངས་ཀྱི་མཐའ། །
དཔག་པར་དཀའ་ཡང་ཤོང་བའི་སྣོད་གྱུར་པ། །
ནམ་མཁའི་ཁྱོན་འདི་ཨེ་མ་ཤིན་ཏུ་ཡངས། །
ཞེས་གསུངས་པ་ལྟ་བུའོ། །
177



ལེའུ་གཉིས་པ། དོན་རྒྱན།
དོན་ཚན་བཅུ་གཅིག་པ། རབ་རྟོག་གི་རྒྱན།
1. རབ་རྟོག་གི་རྒྱུན་གྱི་གོ་དོན་བཤད་པ།
སེམས་ལྡན་དག་གམ་ཅིག་ཤོས་ཀྱི། །
རྣམ་པ་ཇི་ལྟར་གནས་པ་ལས། །
རྣམ་པ་གཞན་དུ་རབ་རྟོག་པ། །
རྒྱན་མཆོག་རབ་ཏུ་རྟོག་པའི་རྒྱན། །
ཞེས་པ་བཞིན་བརྗོད་བྱ་སེམས་ལྡན་སྲོག་ཆགས་དག་གམ། ཅིག་ཤོས་ཏེ་སེམས་
མེད་བེམ་པོ་ཅི་རིགས་ཀྱི་རྣམ་པ་ཚུལ་ཇི་ལྟར་གནས་པ་ལས་རྣམ་པ་གཞན་ཞིག་ཏུ་
རབ་ཏུ་རྟོག་པ་སྟེ་ཆེས་ཆེར་སྒྲོ་བཏགས་ནས་ཡིད་འོང་རོ་ཉམས་དང་བཅས་རྗོད་
པར་བྱེད་པ་ནི་རྒྱན་གྱི་མཆོག་རབ་རྟོག་གི་རྒྱུན་ཡིན། རབ་རྟོག་བྱེད་པ་ལ་རབ་
རྟོག་གི་ས་བོན་ཏེ་འཚོ་བའི་བདེན་པ་ཡོད་དགོས་པར་མ་ཟད། རབ་རྟོག་གསལ་
བྱེད་ཀྱི་སྒྲ་ཡང་དངོས་ཤུགས་གང་རུང་དུ་སྟོན་དགོས། རབ་རྟོག་གསལ་བྱེད་ཀྱི་སྒྲ་
ལ་སྙམ་དང་དོགས་དང་ངེས་དང་འདྲ། རྟོག་དང་མིན་ནམ་ཅིས་མ་ཡིན། ཇི་ལྟར་
མིན་དང་བཞིན་སྒྲ་བཅས་དགུ་ཡོད། རྒྱན་འདི་ནི་སྙན་ངག་གི་ཚིག་དོན་ལ་འཁྱོག་
178



དོན་ཚན་བཅུ་གཅིག་པ། རབ་རྟོག་གི་རྒྱན།
པའི་ཉམས་རྒྱས་པར་བྱེད་པའི་རྒྱན་བཟང་པོ་ཞིག་ཡིན་ཕྱིར། ཀུན་མཁྱེན་འཇམ་
དབྱངས་བཞད་པས《 སྙན་ངག་གསལ་བར་བྱེད་པའི་བསྟན་བཅོས་དབྱངས་ཅན་
ཞལ་ལུང་ཉི་མ་འབུམ་གྱི་འོད་ཅན》དུ་རྒྱན་འདི་ལ“སྙན་ངག་མཁན་གྱི་བདོག་་་་
པའི་མཆོག་གཅིག་པུ”ཞེས་བསྔགས་བརྗོད་ཀྱི་མེ་ཏོག་ཕུལ་འདུག རྒྱན་འདི་
དང་རྟོག་པའི་མཚོན་ཐབས( EE #k）གཉིས་ལ་འདྲ་ས་དང་མི་འདྲ་ས་་་
མང་དུ་འདུག་པ་དང་། རེ་རེ་ལ་རང་རང་གི་ཐུན་མོང་མ་ཡིན་པའི་ཉམས་སྟེར་
ལུགས་རེ་འདུག་གོ ། །
2. རབ་རྟོག་གི་རྒྱན་གྱི་དབྱེ་བ་བཤད་པ།
རབ་རྟོག་རྒྱན་ལ་སེམས་ལྡན་དང་། །
སེམས་མེད་ཏིང་འཛིན་རབ་རྟོག་གསུམ། །
ཞེས་པ་སྟེ། རབ་རྟོག་གི་རྒྱན་ལ་སེམས་ལྡན་རབ་རྟོག་དང་སེམས་མེད་རབ་རྟོག
ཏིང་འཛིན་རབ་རྟོག་བཅས་གསུམ་ཡོད་པ་ལས་སྔ་ཕྱི་གཉིས་ཁྲིད་པས་ཆོག་གོ །
3. རབ་རྟོག་གི་རྒྱན་གྱི་ནང་གསེས་འགའི་ངོས་འཛིན་བཤད་པ།
(1)སེམས་ལྡན་རབ་རྟོག
སེམས་ལྡན་ཆོས་དངོས་རྣམ་གཞན་དུ། །
སྒྲོ་བཏགས་སེམས་ལྡན་རབ་རྟོག་གོ །
ཞེས་པ་བཞིན་བརྗོད་བྱ་སེམས་ལྡན་གྱི་ཁྱད་ཆོས་དངོས་དེ་ཡིད་འོང་སྒྱུ་རྩལ་ལ་་་
179



ལེའུ་གཉིས་པ། དོན་རྒྱན།
བརྟེན་ནས་རྣམ་པ་གཞན་ཞིག་ཏུ་སྒྲོ་བཏགས་ཤིང་། རབ་རྟོག་གསལ་བྱེད་ཀྱི་སྒྲ་
དངོས་ཤུགས་གང་རུང་དུ་ཐོན་པར་བྱས་པ་ལ་སེམས་ལྡན་རབ་རྟོག་གི་རྒྱན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
ཉིན་གུང་ཉི་མས་གདུངས་པ་ཡི། །
གླང་པོ་དག་ནི་མཚོར་འཇུག་པ། །
ཉི་མའི་ཕྱོགས་གྱུར་པད་མ་རྣམས། །
གཞོམ་པར་འདོད་པ་ཡིན་ནམ་སྙམ། །
ཞེས་གསུངས་པ་སྟེ། ཉིན་གུང་གི་དུས་སུ་ཉི་མའི་ཚ་ཟེར་གྱིས་གདུངས་པའི་གླང་
པོ་ཆེ་རྣམས་ཀྱིས་ཚ་བའི་སྡུག་བསྔལ་བསལ་བའི་ཕྱིར་དུ་པད་མའི་མཚོར་ཞུགས་་
ནས། ཁྲུས་བྱེད་པ་དང་ཆུ་འཐུང་བ་དང་པད་མའི་རྩ་བ་ཟ་བ་སོགས་བྱེད་པ་ནི་
དངོས་ཡོད་ཀྱི་གནས་ཚུལ་ཡིན་ལ་རབ་རྟོག་གི་ས་བོན་ཡང་ཡིན། སྙན་ངག་མཁན་
རབ་ཏུ་རྟོག་པ་པོས་རབ་རྟོག་གི་ས་བོན་འདི་ལ་བརྟེན་ནས་ཉི་མས་གདུངས་པའི་
གླང་པོ་ཆེས་ཉི་མ་ལ་འཁོན་ལན་གློན་མ་ནུས་པར། སྲན་མ་མ་ཆོད་པར་ཡོས་ཀྱི་
སྟེང་དུ་ལྡིང་བ་ཞེས་པའི་ཁ་དཔེ་ལྟར་ཉི་མའི་ཕྱོགས་སུ་གྱུར་པའི་པད་མ་རྣམས་་་
གཞོམ་ཞིང་བརྫི་བར་འདོད་ནས་པད་མའི་མཚོ་མོར་འཇུག་པར་བྱེད་པ་ཡིན་ནམ་
སྙམ་མོ་ཞེས་པའོ། །འདི་ལས་རབ་རྟོག་བྱས་པ་གསལ་བྱེད་ཀྱི་སྒྲ་ནི“སྙམ”ཞེས་པ་
འདི་ཡིན་ལ། (རབ་རྟོག་བྱ་ཡུལ་ནི་སེམས་ལྡན་གླང་པོ་ཆེ་ཡིན་ཕྱིར། སེམས་ལྡན་
རབ་རྟོག་ཏུ་སོང་བ་ཡིན། གལ་ཏེ་རབ་རྟོག་བྱ་ཡུལ་སེམས་མེད་བེམ་པོ་ཞིག་ཡིན་
180



དོན་ཚན་བཅུ་གཅིག་པ། རབ་རྟོག་གི་རྒྱན།
ན། དེ་ནི་སེམས་མེད་རབ་རྟོག་ཡིན།) རབ་རྟོག་བྱས་ཚུལ་དང་དེའི་ས་བོན་
ནི“ཁྲུས་དང་བཏུང་དང་པད་རྩ་དག །བཟའ་ཕྱིར་ལག་ལྡན་ཆུར་འཇུག་པ། །དེ་
ནི་འཁོན་ལན་གླན་ཕྱིར་ཞེས། །སྙན་ངག་མཁན་གྱིས་རབ་བརྟགས་བརྗོད། །”
ཅེས་དཔལ་ལྡན་དཎྜིས་གསུངས་པ་འདི་ལས་གསལ་ལྷང་ངེར་རྟོགས་ནུས་སོ། །གོ་
དོན་གྱི་དཔེར་བརྗོད་ལ་བོད་མཁས་པས།
གངས་ལྗོངས་བསིལ་བའི་རེག་བྱས་དབྱངས་ལྷ་མོ། །
གྲང་བས་ཉེན་ཏེ་ཁོ་བོའི་སྙིང་དབུས་སུ། །
དྲི་ཟའི་འཇིག་རྟེན་རྫོགས་པའི་སྙན་ཚིག་གླུ། །
ལེན་པའི་ཟོལ་གྱིས་བག་ཕབ་གནས་སམ་སྙམ། །
ཞེས་གསུངས་པ་དང་། ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
མཁས་རློམ་ཕལ་ཆེར་གྲོང་ཚིག་སྨྲ་བའི་ལྕེ། །
གླལ་བ་ཙམ་གྱིས་དབྱངས་ཅན་ཞལ་སྐྱེངས་ནས། །
མི་འཇིགས་སྤོབས་པ་ལས་འཁྲུངས་སྙན་ངག་གླུ། །
གང་ན་འཁྲོལ་དེར་མངོན་སུམ་བྱོན་པ་སྙམ། །
ཞེས་གསུངས་པ་ལྟ་བུའོ། །
(2) ཏིང་འཛིན་རབ་རྟོག
181



ལེའུ་གཉིས་པ། དོན་རྒྱུན།
སེམས་མེད་དངོས་པོར་སེམས་ལྡན་ཆོས། །
སྦྱར་ཞིང་རབ་རྟོག་བཞིན་སྒྲ་ཅན། །
ཞེས་པ་བཞིན་སེམས་མེད་ཀྱི་དངོས་པོ་ཞིག་ལ་སེམས་ལྡན་གྱི་ཁྱད་ཆོས་སྦྱར་བས་
ཏིང་ངེ་འཛིན་དང་རབ་རྟོག་གཉིས་ཀའི་ཉམས་ཐོན་པ་དང་། དེར་རབ་རྟོག་
གསལ་བྱེད་ཀྱི་སྒྲ་བཞིན་སྒྲ་ཁོ་ན་སྦྱར་བ་ཞིག་ཡིན་པས་ཏིང་འཛིན་རབ་རྟོག་དང་
རབ་རྟོག་བཞིན་སྒྲ་ཅན་གྱི་རྒྱན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
མུན་པ་ལུས་ལ་འབྱུག་པ་བཞིན། །
མཁའ་ནི་མིག་སྨན་ཆར་འབེབས་བཞིན། །
ཞེས་འདི་ཡང་ངོ་རབ་རྟོག་གི །
མཚན་ཉིད་ལྡན་པ་ཤིན་ཏུ་མང་། །
ཞེས་གསུངས་པ་སྟེ། དབྱར་དུས་ཀྱི་མཚན་མོ་ཆར་མུན་སྟུག་པོ་ཆེས་ཆེར་འཁྲིགས་
པས་ནམ་མཁའ་དང་ཕྱོགས་མཚམས་ཐམས་ཅད་ཧ་ཅང་གནག་ཅིང་རང་ཉིད་ཀྱི་
ལུས་ཀྱང་མི་མཐོང་བའི་རྣམ་པ་དེ་ནི་དངོས་ཡོད་ཀྱི་གནས་ཚུལ་ཏེ་རབ་རྟོག་གི་ས་
བོན་ཡིན། དེར་རྣམ་པ་གཞན་དུ་སྒྲོ་བཏགས་པ་སྟེ། མུན་པ་འདི་ནི་རང་ཉིད་ཀྱི་
ལུས་ལ་འབྱུག་པ་བཞིན་དང་། ནམ་མཁའ་འདི་ནི་མིག་སྨན་གྱི་ཆར་བ་འབེབས་
པ་བཞིན་ཞེས་པ་འདི་ཡང་རབ་རྟོག་གི་རྒྱན་ཡིན་ཏེ་རབ་རྟོག་གི་རྒྱན་གྱི་མཚན་་་་
182



དོན་ཚན་བཅུ་གཅིག་པ། རབ་རྟོག་གི་རྒྱན།
ཉིད་ལྡན་པའི་ཚིག་སྦྱོར་ཤིན་ཏུ་མང་ངོ་ཞེས་པའོ། །འདི་ལས་མུན་པ་དང་ནམ་
མཁའ་གཉིས་ནི་སེམས་མེད་ཀྱི་དངོས་པོ་ཡིན་ཡང་། དེར་སེམས་ལྡན་གྱི་ཁྱད་ཆོས་
ཏེ་འབྱུག་དང་མིག་སྨན་ཆར་འབེབས་གཉིས་སྦྱར་བས་ཏིང་འཛིན་དང་རབ་རྟོག་
གཉིས་ཀའི་ཉམས་ཐོན་པར་བྱས་ཡོད་ལ། རབ་རྟོག་གསལ་བྱེད་ཀྱི་སྒྲ་ལ་བཞིན་སྒྲ་
གཅིག་པུ་བཞག་ཡོད། གོ་དོན་གྱི་དཔེར་བརྗོད་ལ་སྙན་ངག་པ་ཆེན་པོ་དགེ་བའི་
དབང་པོས།
འདི་ཡི་རྐང་བཀོད་ཁུར་གྱིས་ནི། །
ཕྱོགས་ཀྱི་འཁོར་ལོ་འཁོར་བ་བཞིན། །
རྐང་བས་འཐུང་རྣམས་རྗེས་སྙོག་བཞིན། །
ས་རྣམས་ཀུན་འཁྲུལ་མྱོས་པ་བཞིན། །
ཞེས《རྟོགས་བརྗོད་དཔག་བསམ་འཁྲི་ཤིང་ལས་རབ་གསལ་གྱི་རྟོགས་པ་བརྗོད་་
པའི་ཡལ་འདབ》ཏུ་གསུངས་པ་ལྟ་བུ་དང་། ཡང་སྙན་ངག་པ་དེ་ཉིད་ཀྱིས།
གོས་མདུད་འགྲོལ་དང་དགག་པ་ལ། །
ཁྱོ་ཤུག་ལག་པའི་པད་མ་དག །
རབ་ཏུ་འདར་ལྡན་གདུ་བུའི་སྒྲ། །
རྩོད་པ་བྱེད་པར་གྱུར་པ་བཞིན། །
183



ལེའུ་གཉིས་པ། དོན་རྒྱན།
ཞེས《རྟོགས་བརྗོད་དཔག་བསམ་འཁྲི་ཤིང་ལས་ནོར་བཟང་གི་རྟོགས་པ་བརྗོད་་
པའི་ཡལ་འདབ》ཏུ་གསུངས་པ་ལྟ་བུའོ། །
184



དོན་ཚན་བཅུ་གཉིས་པ། རྒྱུ་ཡི་རྒྱུན།
དོན་ཚན་བཅུ་གཉིས་པ། རྒྱུ་ཡི་རྒྱན།
1. རྒྱུ་ཡི་རྒྱན་གྱི་གོ་དོན་བཤད་པ།
བྱེད་པོ་ཤེས་བྱེད་དངོས་བཏགས་རྒྱུ། །
ཅི་རིགས་གཙོར་སྟོན་རྒྱུ་ཡི་རྒྱུན། །
ཞེས་པ་བཞིན་བྱེད་པོའི་རྒྱུའམ་རྒྱུ་དངོས་དང་ཤེས་བྱེད་ཀྱི་རྒྱུའམ་རྒྱུ་བཏགས་པ་་
བ་གང་རུང་གཙོར་སྟོན་པའི་རྒྱན་ཞིག་ལ་རྒྱུ་ཡི་རྒྱན་ཞེས་བརྗོད་པ་ཡིན། དེ་ཡང་
ས་བོན་ལས་འབྲས་བུ་སྐྱེད་པ་ལྟ་བུ་བྱེད་པོའི་རྒྱུ་དང་། དུ་བ་ལས་མེ་ཡོད་པ་ཤེས་
ལྟ་བུ་ཤེས་བྱེད་ཀྱི་རྒྱུ་ཡིན། རྒྱུ་དག་གི་འབྲས་བུ་ནི་ཚིག་སྦྱོར་གྱི་དངོས་ཤུགས་
གཉིས་ཆར་བསྟན་ཆོག འདི་ནི་རྒྱན་མཆོག་ཏུ་གྱུར་པ་ཞིག་ཡིན་ཏེ། དཔལ་ལྡན་
དཎྜིས། རྒྱུ་དང་ཕྲ་མོ་ཆ་དག་ནི། །ཚིག་རྣམས་དག་གི་རྒྱན་གྱི་མཆོག །ཅེས་
གསུངས་ཡོད།
2. རྒྱུ་ཡི་རྒྱན་གྱི་དབྱེ་བ་བཤད་པ།
རྒྱུ་རྒྱན་རྣམ་པ་བཅུ་དྲུག་སྟེ། །
185



ལེའུ་གཉིས་པ། དོན་རྒྱན།
དངོས་པོ་དངོས་མེད་མཚར་རྒྱུ་སྟེ། །
རྩ་བའི་དབྱེ་བ་རྣམ་གསུམ་གྱི། །
དངོས་པོར་བྱེད་པོ་ཤེས་བྱེད་གཉིས། །
བྱེད་ལ་སྒྲུབ་བྱེད་ལས་རྒྱུ་གཉིས། །
སྒྲུབ་བྱེད་ལ་ཡང་སྐྱེད་བྱེད་དང་། །
ཉམས་བྱེད་འགྲུབ་པའི་རྒྱུ་གཉིས་ཡོད། །
ལས་ལ་རྣམ་འགྱུར་འཐོབ་བྱ་གཉིས། །
ཤེས་བྱེད་ལ་ནི་ཕྱི་ནང་གཉིས། །
དངོས་མེད་རྒྱུ་ལ་རྒྱུ་མེད་པས། ། ་
འབྲས་བུ་ཡོད་མེད་བསྐྱེད་པ་གཉིས། །
དང་པོ་ལ་ཡང་སྔ་ན་མེད། །
ཞིག་ནས་མེད་དང་ཕན་ཚུན་མེད། །
སྤངས་ནས་མེད་པའི་བྱེད་རྒྱུ་བཞི། །
རྒྱུ་མེད་འབྲས་བུ་མེད་སྐྱེད་གཅིག །
མཚར་བའི་རྒྱུ་ལ་རིང་འབྲས་དང་། །
རྒྱུ་འབྲས་ལྷན་ཅིག་འབྲས་བུ་སྔ། །
རིགས་མིན་རིགས་པའི་རྒྱུ་བཅས་ལ། །
186



དོན་ཚན་བཅུ་གཉིས་པ། རྒྱུ་ཡི་རྒྱན།
ཞེས་པ་སྟེ། རྒྱུ་ཡི་རྒྱན་ལ་དངོས་པོའི་རྒྱུ་དང་དངོས་མེད་ཀྱི་རྒྱུ། མཚར་བའི་རྒྱུ་
བཅས་རྩ་བའི་དབྱེ་བ་རྣམ་པ་གསུམ་ཡོད་ལ། དེ་དག་སོ་སོར་ནང་གསེས་ཀྱི་དབྱེ་
བ་ཕྱེ་ན་ཁྱོན་སྡོམ་ནང་གསེས་བཅུ་དྲུག་ཡོད། ང་ཚོས་རྩ་བའི་དབྱེ་བ་དང་པོའི་ཕྱི་
ཤེས་བྱེད་ཀྱི་རྒྱུ་དང་། གཉིས་པའི་ཕན་ཚུན་མེད་པའི་བྱེད་རྒྱུ། གསུམ་པའི་རིང་
འབྲས་ཀྱི་རྒྱུ་བཅས་སྦྱངས་ན་གཞན་རྣམས་ཞོར་ལ་ཤེས་ཐུབ།
3. རྒྱུ་ཡི་རྒྱན་གྱི་ནང་གསེས་འགའི་ངོས་འཛིན་བཤད་པ།
(1)ཕྱི་ཤེས་བྱེད་ཀྱི་རྒྱུ།
གང་ཞིག་བརྗོད་པས་དུས་ཀྱི་ཁྱད། །
ཤེས་འགྱུར་ཕྱི་ཡི་ཤེས་བྱེད་རྒྱུ། །
ཞེས་པ་བཞིན་དུས་ཀྱི་ཁྱད་ཆོས་གང་ཞིག་བརྗོད་པས་ཕྱི་དུས་ཀྱི་ཁྱད་པར་ཏེ་་་་
དཔྱིད་དབྱར་སྟོན་དགུན་སོགས་ཤེས་འགྱུར་དེ་ལ་ཕྱི་ཤེས་བྱེད་ཀྱི་རྒྱུ་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས། །
ཉི་མ་ནུབ་གྱུར་ཟླ་བ་མཛེས། །
འདབ་ཆགས་རྣམས་ནི་གནས་སུ་སོང་། །
ཞེས་པ་འདི་ཡང་དུས་ཀྱི་སྐབས། །
གོ་བར་བྱེད་པ་ལེགས་པ་ཉིད། །
ཅེས་གསུངས་པ་སྟེ། ཉི་མ་སྣང་བའི་གཏེར་ནི་ནུབ་པར་གྱུར་ཅིང་། ཟླ་བ་བདུད་
187



ལེའུ་གཉིས་པ། དོན་རྒྱན།
རྩིའི་འབྱུང་གནས་ཤར་བའི་འོད་དཀར་གྱི་ཕྲེང་བས་འཇིག་རྟེན་མཛེས་ལ།
འདབ་ཆགས་ཏེ་བྱའི་རིགས་རྣམས་ནི་རང་རང་གི་ཚང་མལ་དུ་ཉལ་དུ་སོང་ངོ་། །
ཞེས་པའི་ཚིག་སྦྱོར་འདི་ཡང་སྲོད་དུས་ལ་སོགས་པ་དུས་ཀྱི་སྐབས་གོ་བར་བྱེད་པ་
ལ་ལེགས་པ་ཉིད་དེ་རྒྱན་ཡིན་ནོ་ཞེས་པའོ། །འདི་ལས་སྲོད་དུས་ཀྱི་ཁྱད་ཆོས་ཉི་མ་
ནུབ་པ་དང་ཟླ་བ་ཤར་བ། འདབ་ཆགས་རྣམས་ནི་གནས་སུ་སོང་བ་བཅས་བརྗོད་
དེ། དུས་ཀྱི་ངོ་བོ་ནི་སྲོད་དུས་ཡིན་པ་མཛེས་པར་བསྟན་ཡོད། གལ་ཏེ་ཕྱི་ལུས་
ངག་གི་རྣམ་འགྱུར་བརྗོད་དེ། ནང་སེམས་ཀྱི་འགྱུར་བ་ཤེས་པར་བྱས་ན། ནང་
ཤེས་བྱེད་ཀྱི་རྒྱུ་རུ་འགྲོའོ། །འདི་གཉིས་ནི་དོན་དུ་རྒྱན་གཅིག་ཡིན་ནོ། །གོ་དོན་གྱི་
དཔེར་བརྗོད་ལ་བོད་མཁས་པས།
འཛིན་མའི་དཀྱིལ་འཁོར་སྣུམ་བག་བྲལ་གྱུར་ཅིང་། །
ཉལ་འགྲོ་མ་རྣམས་ཆབ་རོམ་གུར་དུ་ཕུབ། །
ཉིན་བྱེད་འོད་ཟེར་ཡན་ལག་བསྐུམ་པའི་དུས། །
བདག་ཀྱང་མལ་ཆུང་གྲུ་བཞིར་མཉམ་པར་འཇོག །
ཅེས་གསུངས་པ་དང་། གུང་ཐང་བསྟན་པའི་སྒྲོན་མེས།
སྙན་སྒྲོག་འདབ་ཆགས་ཚོགས་ཀྱི་གདངས་ཆག་ཅིང་། །
ཆུ་ཀླུང་རྣམས་ཀྱང་སྒྲ་མེད་སྦུབས་སུ་ཞུགས། །
རི་ལུང་མཐའ་དག་ཁ་བའི་རྡུལ་གྱིས་ཁེབས། །
188



དོན་ཚན་བཅུ་གཉིས་པ། རྒྱུ་ཡི་རྒྱན།
མི་རྣམས་ལུས་ལ་གྲང་བའི་སྤུ་ལོང་རྒྱས། །
ཞེས་གསུངས་པ་ལྟ་བུའོ། །
(2)ཕན་ཚུན་མེད་པའི་བྱེད་རྒྱུ།
ཕན་ཚུན་མི་གནས་རྒྱུ་དེས་འབྲས། །
གཞན་ཐོབ་ཕན་ཚུན་མེད་པའི་རྒྱུ། །
ཞེས་པ་བཞིན་དངོས་པོ་ཕན་ཚུན་གཅིག་ལ་གཅིག་མི་ལྡན་ཞིང་ཡིན་པ་མེད་པའི་
རྒྱུ་དངོས་མེད་ཅིག་ལས་འབྲས་བུ་དངོས་པོར་གྱུར་པ་གཞན་ཐོབ་པར་སྟོན་པ་་་་
ཞིག་ལ་ཕན་ཚུན་མེད་པའི་བྱེད་རྒྱུ་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
ནགས་ཚལ་འདི་དག་ཁྱིམ་མ་ཡིན། །
ཆུ་ཀླུང་འདི་དག་བུད་མེད་མིན། །
རི་དྭགས་འདི་དག་བུ་ཚ་མིན། །
དེ་ཕྱིར་བདག་གི་ཡིད་དགའ་འོ། །
ཞེས་གསུངས་པ་སྟེ། དབེན་པའི་རྒྱན་དུ་གྱུར་པའི་ནགས་ཚལ་ཉམས་སྣང་ལ་
དགའ་བའི་བདེ་བ་སྦྱིན་པ་འདི་དག་ནི་བཙོན་ར་ལས་གཉིས་སུ་མ་མཆིས་ཤིང་་་་་
སྐྱོན་གྱི་རང་བཞིན་ཅན་དུ་གྱུར་པའི་ཁྱིམ་ཚང་མ་ཡིན་ཞིང་། ལྷུང་ལྷུང་སྙན་པའི་
189



ལེའུ་གཉིས་པ། དོན་རྒྱན།
སྒྲ་སྒྲོག་བཞིན་གྱ་གྱུར་དལ་གྱིས་འབབ་པའི་ཆུ་ཀླུང་ཡིད་དུ་འོང་བ་འདི་དག་ནི་་་
དགྲ་བོ་ལས་གཉིས་སུ་མ་མཆིས་ཤིང་འདོད་པའི་དུག་གིས་བརྒྱལ་བར་བྱེད་པའི་་
བུད་མེད་མིན་ལ། ནགས་ཀྱི་ཁྲོད་དེ་རང་ཉིད་ཀྱི་གཡས་གཡོན་དུ་བག་ཕེབས་བདེ་
བར་རྒྱུ་བའི་རི་དྭགས་སྙིང་ཉེ་བ་འདི་དག་ནི་བཙོན་སྲུང་ལས་གཉིས་སུ་མ་མཆིས་
ཤིང་ཆགས་སྡང་གི་རྒྱུ་རུ་གྱུར་པའི་བུ་དང་ཚ་བོ་མིན་ཏེ། དེ་ལྟར་ཐམས་ཅད་
གཙང་ཞིང་དག་པ་ཁོ་ནར་གནས་ཕྱིར་ཆོས་འདོད་པ་བདག་གི་ཡིད་ལ་ཚོར་བ་་་
བདེ་བས་ཁྱབ་པ་སྟེ་དགའ་འོ་ཞེས་པའི་དོན་ནོ། །འདི་ནི་ཁྱིམ་ནས་བྱུང་སྟེ་ནགས་
ཁྲོད་དུ་ཆོས་བྱེད་པ་ཞིག་གིས་སྨྲས་པ་ལྟར་བྱས་པ་སྟེ། ནགས་ཚལ་དང་ཁྱིམ་ཚང་།
ཆུ་ཀླུང་དང་བུད་མེད། རི་དྭགས་དང་བུ་ཚ་བཅས་ཕན་ཚུན་གཅིག་ལ་གཅིག་མི་
ལྡན་ཞིང་ཡིན་པ་མེད་པའི་རྒྱུ་དངོས་མེད་འདིས་འབྲས་བུ་དངོས་པོར་གྱུར་པ་སྟེ་
དགའ་བ་སྐྱེད་པ་གསལ་བར་བསྟན་ཡོད། “འདིའི་དངོས་མེད་ནི་དགག་ཚིག་
ཙམ་ལ་བཏགས་པའི་བཏགས་པ་བ་ཡིན་པའང་ཤེས་པར་བྱའོ། ”(འབྲུག་
ཁམས་སྤྲུལ་གྱི་གསུང་ཡིན）གོ་དོན་གྱི་དཔེར་བརྗོད་ལ་བོད་མཁས་པས།
རྣམ་གསུམ་ཆོས་ཀྱི་གོས་བཟང་གོ་ཁྲབ་མིན། །
ལུང་དང་རིགས་ཚུལ་རྣོན་པོ་མཚོན་ཆ་མིན། །
ལེགས་བཤད་སྨྲ་བའི་གྲྭ་འདི་གཡུལ་གྱི་ངོ་། །
མ་ལགས་དེ་ཕྱིར་བདག་གི་སེམས་དགའ་འོ། །
ཞེས་གསུངས་པ་དང་། ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
190



དོན་ཚན་བཅུ་གཉིས་པ། རྒྱུ་ཡི་རྒྱན།
ཆགས་མེད་བསོད་སྙོམས་སློང་བ་འབུལ་སྡུད་མིན། །
རྩྭ་ཡི་སྤྱིལ་བུ་རྒྱ་ཆེའི་བླ་བྲང་མིན། །
བྱ་བཏང་སྤྱོད་ཚུལ་འཇིག་རྟེན་ཆོས་བརྒྱད་ཀྱི། །
ཡོ་ལང་མིན་འདིས་སྣང་བ་ལྷག་པར་སྤྲོ། །
ཞེས་གསུངས་པ་ལྟ་བུའོ། །
(3)རིང་འབྲས་ཀྱི་རྒྱུ།
བརྗོད་འདོད་འབྲས་དང་རྒྱུ་གཉིས་བར། །
འབྲས་གཞན་གྱིས་ཚོད་རིང་འབྲས་རྒྱུ། །
ཞེས་པ་བཞིན་བརྗོད་པར་འདོད་པའི་རྒྱུ་འབྲས་གཉིས་ཀྱི་བར་དུ་འབྲས་བུ་གཞན་
གྱིས་ཆོད་པའི་རྒྱན་དེ་ལ་ནི་རིང་འབྲས་ཀྱི་རྒྱུ་ཟེར། སྐབས་འདིའི་རྒྱུ་ནི་འབྲས་བུ་
སྔ་ཕྱི་གཉིས་ཡོད་པ་ཞིག་ཡིན་དགོས།
་དེའི་མཚན་གཞི་དཔེར་བརྗོད་ལ་རྩ་བ་ལས།
ལུས་ཅན་ཁྱོད་མིག་ཟུར་ཞེས་པ། །
རྒྱལ་བྱེད་ལུས་སྐྱེས་དག་གི་མཚོན། །
གང་དེ་གཞན་ལ་རབ་འཕངས་པ། །
དེ་ཡིས་བདག་གི་ཡིད་ཀྱང་བཅོམ། །
191



ལེའུ་གཉིས་པ། དོན་རྒྱན།
ཞེས་གསུངས་པ་སྟེ། ཀྱེ་ལུས་ཅན་མ་ཞེས་བོས་ནས་མིང་ལ་ཁྱོད་ཀྱི་མིག་ཟུར་ཞེས་
བཏགས་ཡོད་ལ། ཡིན་རྒྱུ་ནི་ས་གསུམ་ལས་རྣམ་པར་རྒྱལ་བྱེད་ལུས་སྐྱེས་ཏེ་འདོད་
པའམ་འདོད་ལྷའི་མཚོན་ཆ་དེ་ནི་ཁྱོད་ཀྱི་གཞོམ་བྱ་སྐྱེས་པ་གཞན་ལ་རབ་ཏུ་་་་་
འཕངས་པ་དེ་ཡིས་འབེན་དུ་མ་བྱས་པ་བདག་གི་ཡིད་ཀྱང་བཅོམ་མོ་ཞེས་པའི་་་་
དོན། འདིའི“ཀྱང”ཞེས་པས་གང་ལ་འཕངས་པ་དེ་བཅོམ་པ་ཁོ་ནར་མ་ཟད་
པའི་དོན་སྟོན། སྐབས་འདིའི་རྒྱུ་ནི་མིག་ཟུར་འཕངས་པ་ཡིན་ལ། རིང་ན་གནས་
པའི་འབྲས་བུ་ནི་བདག་གི་ཡིད་བཅོམ་པ་ཡིན་ཏེ། རྒྱུ་འབྲས་གཉིས་ཀྱི་བར་འབྲས་
བུ་གཞན་ཏེ་གཞན་ཡིད་བཅོམ་པ་ཞེས་པས་ཆོད་པའི་ཕྱིར་རོ། །གོ་དོན་གྱི་དཔེར་
བརྗོད་ལ་དབྱངས་ཅན་དགའ་བློས།
རབ་དཀར་ལག་ལྡན་དབང་པོའི་སྟེང་འགྱིང་བའི། །
འཆི་མེད་གཙོ་བོའི་སྲ་མཁྲེགས་རྡོ་རྗེ་ཡིས། །
ས་འཛིན་བགྲོད་པ་མ་ལུས་བཅོམ་པ་ན། །
སྦྱིན་སྐྱེས་མ་ཡི་མངལ་ཁུར་ཅིག་ཅར་ལྷུང་། །
ཞེས་གསུངས་པ་དང་། པཎ་ཆེན་བློ་བཟང་ཡེ་ཤེས་ཀྱིས།
མི་བདག་གཏུམ་པོའི་དཔུང་ཚོགས་ཀྱིས། །
དགྲ་སྡེ་གཅིག་ཉིད་བརླགས་བྱས་པས། །
མ་བཅོམ་དྲེགས་ལྡན་གཞན་འགའ་ཡི། །
192



དོན་ཚན་བཅུ་གཉིས་པ། རྒྱུ་ཡི་རྒྱུན།
རྒྱགས་པ་དག་ཀྱང་ཞི་བར་གྱུར། །
ཅེས་གསུངས་པ་ལྟ་བུའོ། །
193



ལེའུ་གཉིས་པ། དོན་རྒྱན།
དོན་ཚན་བཅུ་གསུམ་པ། ཕྲ་མོའི་རྒྱན།
1. ཕྲ་མོའི་རྒྱན་གྱི་གོ་དོན་བཤད་པ།
ཟུར་དང་རྣམ་པས་མཚོན་པའི་དོན། །
ཕྲ་ཕྱིར་ཕྲ་མོ་ཞེས་པར་བརྗོད། །
ཅེས་དཔལ་ལྡན་དཎྜིས་གསུངས་པ་ནང་བཞིན་བརྗོད་དོན་གྱི་ཟུར་ཙམ་མཚོན་་་་
ཐུབ་པའི་བརྡ་ཐབས་ཀྱིས་བརྗོད་དོན་ཉིད་སྒྱུ་རྩལ་གྱི་ལམ་ནས་གཞན་ལ་སྟོན་་་་་
པར་བྱེད་པ་ཞིག་དང་། ལུས་ངག་གི་སྟེང་དུ་མངོན་པའི་རྣམ་འགྱུར་ལ་བརྟེན་
ནས་ནང་སེམས་ཀྱི་འགྱུར་བ་ཉིད་གཞན་གྱིས་གོ་བ་ཞིག་སྟེ། སྔ་མ་ནི་བསམ་བློ་
སྔོན་དུ་བཏང་བའི་སྒོ་ནས་བརྗོད་འདོད་ཀྱི་དོན་ཉིད་སྒྲ་མེད་ཀྱི་སྐད་ཆ་སྟེ་ཁ་མིག་
གི་བརྡ་དང་ལག་པའི་བརྡ། མེ་ཏོག་གི་བརྡ་སོགས་ཀྱིས་སྟོན་པ་ཞིག་དང་། ཕྱི་མ་
ནི་བསམ་བློ་སྔོན་དུ་མ་བཏང་བའི་ཕྱི་ལུས་ངག་གི་རྣམ་འགྱུར་ཏེ་བཞིན་གྱི་འཛུམ་
བག་དང་ཁྲོ་གཉེར། ངག་འདར་བ་དང་ལྐུགས་པ་སོགས་ལ་བརྟེན་ནས་ནང་
སེམས་ཀྱི་འགྱུར་བ་གོ་བ་ཞིག་གོ །ཕྲ་མོ་ཞེས་པ་ནི་བརྗོད་དོན་ཕྲ་བ་སྟེ་གོ་དཀའ་
བ་ལ་ངོས་འཛིན་དགོས།
194



དོན་ཚན་བཅུ་གསུམ་པ། ཕྲ་མོའི་རྒྱན།
2. ཕྲ་མོའི་རྒྱན་གྱི་དབྱེ་བ་བཤད་པ།
དབྱེ་ན་ཟུར་གྱི་ཕྲ་མོ་དང་། །
རྣམ་པའི་ཕྲ་མོ་གཉིས་སུ་འདོད། །
ཅེས་པ་སྟེ། ཕྲ་མོའི་རྒྱན་ལ་ཟུར་གྱི་ཕྲ་མོ་དང་རྣམ་པའི་ཕྲ་མོ་ཞེས་ནང་གསེས་ཀྱི་
དབྱེ་བ་གཉིས་ཡོད།
3. ཕྲ་མོའི་རྒྱན་གྱི་ནང་གསེས་སོ་སོའི་ངོས་འཛིན་བཤད་པ།
(1)ཟུར་གྱི་ཕྲ་མོ།
དོན་གྱི་ཟུར་ཙམ་མཚོན་པའི་བརྡས། །
དོན་ཉིད་སྟོན་བྱེད་ཟུར་ཕྲ་འོ། །
ཞེས་པ་བཞིན་རང་གི་བསམ་དོན་དངོས་ཐད་ཀར་བརྗོད་ན་སྟབས་མི་བདེ་བའི་་
སྐབས་སུ། དེ་ཉིད་ཀྱི་ཟུར་ཙམ་སྟོན་ཐུབ་པའི་བརྡ་ཞིག་གིས་ཕ་རོལ་པོར་བསམ་
དོན་དངོས་ཤེས་པར་བྱེད་པ་ཞིག་ལ་ཟུར་གྱི་ཕྲ་མོ་ཟེར།་ འདིའི་བརྡའམ་རྣམ་
འགྱུར་ལ་ཕྱི་ནང་གི་ཁྱད་པར་གཉིས་ཡོད། དེ་ཡང་ཤེས་རྒྱུད་ཀྱིས་མ་བསྡུས་པའི་
མེ་ཏོག་གི་ཁ་ཟུམ་པར་བྱེད་པ་ལྟ་བུ་ནི་ཕྱི་ཡི་བརྡའམ་རྣམ་འགྱུར་དང་། ཤེས་རྒྱུད་
ཀྱིས་བསྡུས་པའི་ལག་པའི་ཐལ་མོ་སྦྱོར་བ་ལྟ་བུ་ནི་ནང་གི་བརྡའམ་རྣམ་འགྱུར་་་་
ཡིན་ནོ། །
དེའི་མཚན་གཞི་དཔེར་བརྗོད་ལ་རྩ་བ་ལས།
195



ལེའུ་གཉིས་པ། དོན་རྒྱན།
ནམ་ཞིག་འུ་ཅག་འགྲོགས་འགྱུར་ཞེས། །
ཚོགས་སུ་བརྗོད་པར་མ་བཟོད་པའི། །
མཛའ་བོ་རིག་ནས་བུད་མེད་ཀྱིས། །
རྩེ་དགའི་པད་མ་ཟུམ་པར་བྱས། །
ཞེས་གསུངས་པ་སྟེ། མཛའ་མོ་ལགས་ནམ་ཞིག་གི་དུས་ན་འུ་ཅག་གཉིས་མཉམ་དུ་
འགྲོགས་པར་འགྱུར་ཞེས་བསམ་པའི་གཏིང་ནས་བརྗོད་འདོད་ཀྱང་། མི་མང་
ཚོགས་པའི་དབུས་སུ་ངོ་ཚ་ནས་བརྗོད་པར་མ་བཟོད་པའི་སྐྱེས་ཕྲན་ལང་ཚོ་ཅན་
གྱི་བསམ་པ་དེ་མཛའ་མོ་ཤེས་རིག་ཅན་ཏེ་རང་གི་མཛའ་བོའི་རྣམ་འགྱུར་བརྟག་
པ་ལ་ཤིན་ཏུ་མཁས་པ་དེས་རིག་ནས། ལག་པས་རྩེ་དགའི་པད་མ་སྟེ་རྒྱན་དུ་
བཏགས་པའི་པད་མའི་ཁ་ཟུམ་པར་བྱས་ཞེས་པའོ། །འདི་ལས་དུས་འདེབས་པའི་
ཚིག་བརྗོད་པར་མ་བཟོད་པའི་མཛའ་བོ་ཞིག་ལ་མཛའ་མོ་ཤེས་རིག་ཅན་ཞིག་་་་་
གིས་མེ་ཏོག་པད་མའི་ཁ་ཟུམ་པར་བྱས་ནས་མཚན་མོའི་དུས་སུ་འགྲོག་པའི་བརྡ་
བསྟན། མེ་ཏོག་གི་བརྡ་འདི་ནི་བརྡ་ལ་གཉིས་ཡོད་པ་ལས་ཕྱི་ཡི་བརྡ་ཡིན་ནོ། །གོ་
དོན་གྱི་དཔེར་བརྗོད་ལ་བོད་མཁས་པས།
ཚོགས་དབུས་ལང་ཚོ་རབ་རྫོགས་ཟླ་བཞིན་མས། །
དངུལ་དཀར་དྲི་མེད་ལས་གྲུབ་བཞིན་གྱི་སྣོད། །
མཁའ་ལ་འཕྱར་ཏེ་ས་གཞིར་བཙུགས་པའི་འགྲམ། །
196



དོན་ཚན་བཅུ་གསུམ་པ། ཕྲ་མོའི་རྒྱན།
ཀུནྡའི་མེ་ཏོག་ཟུང་ཞིག་བཞག་ནས་སོང་། །
ཞེས་གསུངས་པ་དང་། ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
མཁས་མང་ཚོགས་དབུས་ཤེས་པར་རློམ་པ་འགས། །
ལུང་རིགས་འབེལ་གཏམ་ལྷུག་པར་བགྱིད་པའི་ཚེ། །
གཞན་ཞིག་སྟར་ཀའི་སྙིང་པོ་སོར་མོའི་རྩེར། །
བྲུས་པའི་ཕྱི་ཤུན་འཕྱར་བའི་ཚུལ་བྱེད་དོ། །
ཞེས་གསུངས་པ་ལྟ་བུའོ། །
（2)རྣམ་པའི་ཕྲ་མོ།
བསམ་དོན་མ་སྨོས་རྣམ་འགྱུར་གྱིས། །
གོ་བྱེད་རྣམ་པའི་ཕྲ་མོ་འོ། །
ཞེས་པ་བཞིན་བསམ་དོན་དངོས་ཚིག་ལ་དངོས་སུ་མ་བརྗོད་ཀྱང་ལུས་སོགས་ཀྱི་་
རྣམ་འགྱུར་ལ་བརྟེན་ནས་ཕ་རོལ་པོས་གོ་འགྲོ་བ་ཞིག་ལ་རྣམ་པའི་ཕྲ་མོ་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
གླུ་ཡི་མདུན་སར་ཁྱོད་ལ་མིག །
གཏད་པས་གདོང་གི་ཆུ་སྐྱེས་དེར། །
དམར་མདངས་འབར་ཞིང་རྒྱས་པ་ཡི། །
197



ལེའུ་གཉིས་པ། དོན་རྒྱན།
མཛེས་པ་ཅི་ཡང་བྱུང་བར་གྱུར། ། །
ཅེས་གསུངས་པ་སྟེ། གླུ་ཡི་མདུན་ས་སྟེ་གླུ་གར་གྱིས་དགའ་རྩེད་ལ་རོལ་བའི་
གནས་སུ་བདག་གིས་མིག་ཟུང་ཁྱོད་ལ་གཏད་པ་སྟེ་ཅེ་རེར་བལྟས་པས། ཁྱོད་ཀྱི་
གདོང་གི་ཆུ་སྐྱེས་དེར་དམར་མདངས་འབར་ཞིང་རྒྱས་པའི་མཛེས་ཆོས་ཀྱི་རྣམ་པ་
ཅི་ཡང་བྱུང་བར་གྱུར་ཏོ་ཞེས་པའི་དོན་ནོ། །འདི་ལས་བསམ་དོན་དངོས་ནི་
མཛའ་བོ་ལ་དགའ་ཞིང་ཆགས་པའི་སྟོབས་རྒྱས་པ་ཡིན་ཞིང་། དེ་ཉིད་མཚོན་བྱེད་
ནི་གདོང་མདོག་དམར་པོར་གྱུར་པ་དེ་ཡིན། ཕྲ་མོ་ཟེར་དོན་ནི་དམར་པོའི་རྒྱུ་
ཆགས་པ་ཡིན་པ་མཛའ་བོ་ལས་གཞན་གྱིས་རྟོགས་དཀའ་བས་ནའོ། །འདི་དང་
ནང་ཤེས་བྱེད་ཀྱི་རྒྱུ་གཉིས་ཀྱི་ཁྱད་པར་ལ་ཡང་བསམ་དོན་དངོས་རྟོགས་དཀའ་
སླ་འདི་འཇོག་གོ །གོ་དོན་གྱི་དཔེར་བརྗོད་ལ་ཞྭ་དམར་པཎྜི་ཏ་དགེ་འདུན་བསྟན་
འཛིན་རྒྱ་མཚོས།
མཁས་རྣམས་ཕན་ཚུན་རིགས་པའི་རྩལ་འགྲན་ཚེ། །
བླ་སྤྲུལ་ཆེ་མཐོའི་མཚན་སྙན་འཆང་བ་འགའ། །
རྔུལ་ཆུ་ཐིགས་ཕྲེང་ཟགས་པའི་བཞིན་མཛེས་ལ། །
སྔོན་མེད་ཡ་མཚན་དམར་པོའི་མདངས་ཤིག་ཤར། །
ཞེས་གསུངས་པ་དང་། དབྱངས་ཅན་དགའ་བློས། །
བློ་གསལ་མཁས་མང་ཚོགས་པའི་མདུན་ས་རུ། །
198



དོན་ཚན་བཅུ་གསུམ་པ། ཕྲ་མོའི་རྒྱན།
རྣམ་མང་རིག་པའི་གནས་ལས་བརྩམས་པ་ཡི། །
དཀའ་གནད་ལྷུག་པར་འགྲོལ་ལ་མངོན་ཕྱོགས་ཚེ། །
རབ་དགའི་བཞིན་རས་འཛུམ་མདངས་ཅི་ཡང་རྒྱས། །
ཞེས་གསུངས་པ་ལྟ་བུའོ། །
199



ལེའུ་གཉིས་པ། དོན་རྒྱན།
དོན་ཚན་བཅུ་བཞི་པ། ཆ་ཡི་རྒྱན།
ཆ་ཡི་རྒྱན་གྱི་གོ་དོན་དང་དཔེར་བརྗོད།
བསྒྲིབ་བྱའི་དོན་གང་སྒྲིབ་བྱེད་ཀྱིས། །
མཛེས་པར་སྒྲིབ་པ་ཆ་ཡི་རྒྱུན། །
ཞེས་པ་བཞིན་དངོས་པོའི་རང་བཞིན་མི་མཛེས་པའི་སྐྱོན་མཚང་གི་རྣམ་པ་ངང་་
གིས་གསལ་བར་གྱུར་པ་དེ་ཉིད་བསྒྲིབ་བྱའམ་སྦ་བྱར་བཞག་སྟེ། དེ་དང་རྣམ་པ་
མཐུན་པ་སྟེ་ཆ་འགྲིག་པའི་དངོས་པོའི་རང་བཞིན་མི་མཛེས་པ་མེད་པ་ཞིག་སྒྲིབ་
བྱེད་དུ་བཀོལ་ནས་མཛེས་སྡུག་དང་བཅས་སྒྲིབ་པར་བྱེད་པ་ལ་ཆ་ཡི་རྒྱན་ཞེས་བྱ།
ཆ་ཞེས་པ་འདི་ལ་དོན་གསུམ་དང་ལྡན་ཏེ། བསྒྲིབ་བྱ་ཉིད་སྒྲིབ་བྱེད་ཀྱི་ཟོལ་ལ་
བརྟེན་ནས་བརྗོད་པས་ན་ཟོལ་གྱི་དོན་དང་ལྡན་པ་དང་། སྒྲིབ་བྱེད་ནི་བསྒྲིབ་བྱ་
དང་ཆ་འགྲིག་པའི་དངོས་པོ་ཞིག་ཡིན་དགོས་པས་ན་ཆ་འགྲིག་གི་དོན་དང་ལྡན།
གཞན་ཡང་སྒྲིབ་བྱེད་ཀྱིས་བསྒྲིབ་བྱ་བསྒྲིབས་ཀྱང་ཆ་ཤས་ཙམ་ཕྱིར་མངོན་པར་་་་
བྱས་ཡོད་པས་ན་ཆ་ཤས་ཀྱི་དོན་ཡང་ལྡན་ནོ། །རྒྱན་འདིའི་བསྒྲིབ་བྱ་ལ་འོས་དང་
མི་འོས་པ་གཉིས་ཡོད་དེ། དཔེར་ན། སྔ་མ་ནི་ཕ་མ་དྲན་པས་མིག་ཆུ་ཤོར་ལྟ་བུ་
200



དོན་ཚན་བཅུ་བཞི་པ། ཆ་ཡི་རྒྱན། །
དང་། ཕྱི་མ་ནི་རྒྱལ་ཁ་ཐོབ་པས་མིག་ཆུ་ཤོར་ལྟ་བུའོ། །དེའི་ཕྱིར། བོད་ཀྱི་སྙན་
འགྲེལ་པ་དག་གིས་རྒྱན་འདིར་འོས་པའི་ཆ་དང་མི་འོས་པའི་ཆ་ཞེས་ནང་གསེས་
གཉིས་བཞག་ཡོད། འདི་གཉིས་ནི་བརྗོད་དོན་གྱི་ཁྱད་པར་ཙམ་ལས་མཚོན་
ཐབས་ཀྱི་ཁྱད་པར་མིན་ཕྱིར། དོན་དུ་རྒྱུན་གཅིག་ལ་ནི་དཔེར་བརྗོད་གཉིས་
མཛད་པ་ཡིན་ནོ། །
དེའི་མཚན་གཞི་དཔེར་བརྗོད་ལ་རྩ་བ་ལས།
རྒྱལ་པོའི་བུ་མོ་ལ་ཆགས་བདག །
སྤུ་ལོང་རྒྱས་པ་སྲུང་པ་པོས། །
རིག་པར་གྱུར་ལ་ཀྱེ་མ་ཚལ། །
བསིལ་བའི་རླུང་ལྡན་ཡིན་པར་ཤེས། །
ཇི་ལྟར་བུ་མོ་མཐོང་ཉིད་ན། །
བདག་ལ་དགའ་བའི་མཆི་མ་བྱུང་། །
རླུང་གིས་གཙུབས་པའི་མེ་ཏོག་གི །
རྡུལ་གྱིས་བདག་མིག་སུན་ཕྱུང་ངོ་། །
ཞེས་གསུངས་པ་སྟེ། ཤོ་ལོ་ཀ་དང་པོའི་བསྒྲིབ་བྱ་ནི་ཆགས་པའི་སྤུ་ལོང་ཡིན་ཞིང་།
སྒྲིབ་བྱེད་ནི་གྲང་བའི་སྤུ་ལོང་ཡིན། ཤོ་ལོ་ཀ་གཉིས་པའི་བསྒྲིབ་བྱ་ནི་དགའ་བའི་
མཆི་མ་ཡིན་ཞིང་། སྒྲིབ་བྱེད་ནི་མིག་ན་བས་མཆི་མ་ཤོར་ཞེས་པ་འདི་ཡིན། དེ་
201



ལེའུ་གཉིས་པ། དོན་རྒྱན།
ཡང་བསྒྲིབ་བྱ་དང་པོ་སྟེ་རྒྱུ་ཆགས་པ་རྒྱས་པ་ལ་བརྟེན་ནས་འབྲས་བུ་སྤུ་ལོང་རྒྱུས་
པ་ནི་འོས་པ་ཞིག་དང་། བསྒྲིབ་བྱ་གཉིས་པ་སྟེ་རྒྱུ་དགའ་བ་ལ་བརྟེན་ནས་འབྲས་
བུ་མཆི་མ་ཤོར་བ་ནི་འཇིག་རྟེན་གྲགས་ཚོད་ལྟར་ན་མི་འོས་པ་ཞིག་ཡིན་ནོ། །གོ་
དོན་གྱི་དཔེར་བརྗོད་ལ་དུང་དཀར་བློ་བཟང་འཕྲིན་ལས་ཀྱིས།
རིང་ནས་སྔོན་གཤེགས་བྱམས་བརྩེའི་ཕ་མ་ཡི། །
བཀའ་དྲིན་དྲན་པས་མཆི་མའི་རྒྱུན་ལྷུང་ཚེ། །
རླན་ཅན་བུད་ཤིང་འཚིག་པའི་དུ་བ་དག །
འདྲེན་བྱེད་ཐོག་ཏུ་ཕོག་པའི་བརྫུ་ལ་བརྟེན། །
ཞེས་གསུངས་པ་དང་། བོད་མཁས་པས།
ཆས་བཟང་མཛེས་མའི་དབུས་སུ་དཀའ་ཐུབ་ཅན། །
བཞིན་ཉམས་ལུས་ཀྱི་འཁྲི་ཤིང་འདར་བ་ཡང་། །
ངེས་འབྱུང་གསར་བ་རྒྱས་པས་འཁོར་བ་ཡི། །
རང་བཞིན་དྲན་པས་ལགས་མོད་གཞན་དུ་ཅི། །
ཞེས་གསུངས་པ་ལྟ་བུའོ། །
ཆ་ཡི་རྒྱན་འདི་ལ་བཞེད་ཚུལ་མི་འདྲ་བ་ཡང་ཡོད་དེ། སློབ་དཔོན་
དཎྜིས《 སྙན་ངག་མེ་ལོང》ལས་རང་གི་བཞེད་པ་དཔེར་བརྗོད་དང་བཅས་བསྟན་
202



དོན་ཚན་བཅུ་བཞི་པ། ཆ་ཡི་རྒྱན། །
རྗེས། ཁ་ཅིག་ཆ་ལས་སྨད་པའམ། །བསྟོད་པ་བྱས་ལ་ཆ་ཞེས་བརྗོད། །ཅེས་སྙན་
ངག་མཁན་གཞན་ཁ་ཅིག་གི་འདོད་པ་བསྟན་རྗེས། དཔེར་བརྗོད་ཀྱིས་གསལ་
བཤད་བྱས་ཡོད། ཆ་ལས་སྨད་པ་ཞེས་པ་ནི་བསྟོད་པ་མང་པོའི་ཁྲོད་དུ་སྨད་པའི་
ཆ་ཅུང་ཟད་ཅིག་འདྲེས་པར་བྱས་པ་ལ་ཟེར་ཏེ། དཔེར་ན། སློབ་གྲོགས་འདི་ནི་
རིག་པ་རྣོ་ཞིང་བརྩོན་འགྲུས་ཆེ། ཉིན་གཅིག་གི་ནང་དུ་རྩོམ་ཐུང་མང་པོ་འབྲི་
ཐུབ་ལ། དུ་བ་ཡང་མང་པོ་འཐེན་ཐུབ་ཅེས་བརྗོད་པ་ལྟ་བུ་སྟེ་སྔ་མ་རྣམས་ནི་ཡོན་
ཏན་བརྗོད་དེ་བསྟོད་པ་ཡིན་ལ། ཕྱི་མ་ནི་སྐྱོན་ཡོན་ཏན་ལྟར་བརྗོད་དེ་སྨད་པ་
ཡིན་ནོ། །ཆ་ལས་བསྟོད་པ་ཞེས་པ་ནི་སྨད་པ་མང་པོའི་ཁྲོད་དུ་བསྟོད་པའི་ཆ་ཅུང་
ཟད་ཅིག་འདྲེས་པར་བྱས་པ་ལ་ཟེར་ཏེ། དཔེར་ན། སློབ་གྲོགས་འདི་ནི་ལེ་ལོ་ཆེ་
ཞིང་གཉིད་ལ་དགའ་བ། གེ་སར་ཤོབ་སྒྲུང་སོགས་རྩོམ་རིག་ལ་དགའ་མཁན་ཞིག་
ཡིན་ཞེས་བརྗོད་པ་ལྟ་བུ་སྟེ། སྔ་མ་རྣམས་ནི་སྐྱོན་བརྗོད་དེ་སྨད་པ་ཡིན་ལ། ཕྱི་མ་
ནི་ཡོན་ཏན་སྐྱོན་ལྟར་བརྗོད་དེ་བསྟོད་པ་ཡིན་ནོ། །འདི་ནི་རྩོམ་རིག་འབྲི་རྩོམ་གྱི་
ཁྲོད་དུ་མང་དུ་བཀོལ་བ་ཞིག་མིན་ཞིང་མྱོང་སྟོབས་ཞན་པའི་ཀློག་པ་པོ་རྣམས་ལ་
མཚོན་ན་གོ་བ་ཡང་ལོན་དཀའ་ཕྱིར། འདིར་ངོ་སྤྲོད་ཙམ་ལས་ཞིབ་ཏུ་མ་སྤྲོས་པ་
ཡིན།
203



ལེའུ་གཉིས་པ། དོན་རྒྱན།
དོན་ཚན་བཅོ་ལྔ་པ། རིམ་པ་ཅན་གྱི་རྒྱན།
རིམ་པ་ཅན་གྱི་རྒྱན་གྱི་གོ་དོན་དང་དཔེར་བརྗོད།
སྔོན་སོང་དོན་གྱི་གོ་རིམ་ལྟར། །
དཔེ་སོགས་བརྗོད་པ་རིམ་པ་ཅན། །
ཞེས་པ་བཞིན་སྔོན་སོང་སྟེ་བརྗོད་ཟིན་པའི་དོན་རྣམས་ཀྱི་གོ་རིམ་ལྟར་དུ། དཔེ་
དང་ཁྱད་ཆོས་སོགས་རིམ་པ་མ་འཆོལ་བར་རོ་ཉམས་དང་བཅས་རྗེས་སུ་བསྟན་་
པ་ལ་རིམ་པ་ཅན་གྱི་རྒྱན་ཟེར་ཞིང་ནང་གསེས་ཀྱི་དབྱེ་བ་ཕྱེ་མེད། འདིར་གྲངས་
ཀྱི་རྒྱན་ཡང་ཟེར་ཏེ། སྔོན་དུ་བསྟན་པའི་བརྗོད་དོན་གྱི་གྲངས་བཞིན་དཔེ་དང་
ཁྱད་ཆོས་སོགས་ཀྱི་གྲངས་དང་རིམ་པ་མ་ནོར་བར་རྗེས་སུ་འགོད་པར་བྱེད་པས་
ནའོ། །
དེའི་མཚན་གཞི་དཔེར་བརྗོད་ལ་རྩ་བ་ལས།
ཁྲུས་ལ་ཆུར་ནི་རབ་ཞུགས་མ། །
ཁྱོད་ཀྱི་འཛུམ་མིག་གདོང་མཛེས་ནི། །
ཀུ་མུད་ཨུཏྤལ་པད་མ་ལས། །
204



དོན་ཚན་བཅོ་ལྔ་པ། རིམ་པ་ཅན་གྱི་རྒྱན། །
བརྐུས་པར་ངེས་སོ་ཆོམ་རྐུན་མ། །
ཞེས་གསུངས་པ་སྟེ། རང་ལུས་ལ་ཁྲུས་ལེགས་པོ་ཞིག་བྱ་བའི་ཕྱིར་དུ་མེ་ཏོག་ཀུ་
མུད་དང་ཨུཏྤལ། པད་མ་བཅས་མང་དུ་བཞད་ཡོད་པའི་རྫིང་བུའི་ནང་དུ་རབ་ཏུ་
ཞུགས་པའི་མཛེས་སྡུག་སྟོང་ལྡན་གྱི་བུད་མེད་ལགས། ཁྱོད་ཀྱི་འཛུམ་པའི་མཛེས་
པ་དང་། མིག་གི་མཛེས་པ། གདོང་གི་མཛེས་པ་བཅས་ནི་རིམ་བཞིན་ཀུ་མུད་
དང་ཨུཏྤལ། པད་མ་བཅས་ལས་བརྐུས་པར་ངེས་སོ། །དེའི་ཕྱིར། ཁྱོད་ནི་ཚོམ་
རྐུན་མ་ཞིག་གོ་ཞེས་པའི་དོན། འདི་ལས་འཛུམ་པའི་མཛེས་པ་དང་། མིག་གི་
མཛེས་པ། གདོང་གི་མཛེས་པ་ཞེས་བརྗོད་དོན་གསུམ་སྔོན་དུ་བསྟན་རྗེས། དེ་
དག་མཚོན་བྱེད་ཀྱི་དཔེ་རིམ་པ་བཞིན་དུ་མེ་ཏོག་ཀུ་མུད་དང་། ཨུཏྤལ། པད་མ་
བཅས་རྗེས་སུ་བཀོད་ཡོད། འདིའི་ངེས་སོ་ཞེས་པ་ནི་ཞར་ལ་ཐོན་པའི་རབ་རྟོག་
གསལ་བྱེད་ཀྱི་སྒྲ་ཡིན། སྙན་འགྲེལ་གཞན་འགར“ཀུ་མུད་ཨུཏྤལ་པད་མ་ཡིས། །”
ཞེས་བཀོད་ཡོད་པ་ལ། འབྲུག་སྤྲུལ་གྱིས“བོད་འགྲེལ་ཐམས་ཅད་དུ་དཔེ་ཅན་
གདོང་ལ་སོགས་པའི་མཛེས་པ། དཔེ་པད་མ་ལ་སོགས་པས་བརྐུས་པའི་དོན་དུ་
བཀྲལ་བ་ནི་དཔེ་ཅན་ལ་མ་བསྟོད་པར་མ་ཟད་སྨད་པར་སོང་ཞིང་། བརྐུས་པ་
ཞེས་པའི་མཚུངས་གསལ་གྱི་སྒྲ་དཔེ་ལ་སྦྱར་བ་དེ་འདྲའི་དཔེ་རྒྱན་མི་སྲིད་ཅིང་།
བརྐུས་ནས་མེད་པར་བསྟན་པའི་ཕྱིར་ཤུགས་ཀྱིས་བསྟོད་པར་འགྱུར་བའི་སྐབས་
ཀྱང་མེད་དོ། ”ཞེས་དགག་འདུག དོན་གཉེར་ཅན་རྣམས་ཀྱིས་འདི་བགྲོ་གླེང་
གི་བརྗོད་བྱར་བཞག་སྟེ་རིགས་པ་ཞིབ་མོས་དཔྱད་པར་འཚལ། གོ་དོན་གྱི་དཔེར་
བརྗོད་ལ་དཔལ་སྒང་ལོ་ཙཱ་པས།
205



ལེའུ་གཉིས་པ། དོན་རྒྱན།
འཕགས་མ་དབྱངས་ཅན་ཁྱོད་ཀྱི་སྐུ་དང་ནི། །
གསུང་དང་དེ་བཞིན་ཐུགས་ཀྱི་གསང་བ་དག །
དཀར་ཞིང་མཛེས་དང་ཟབ་ཅིང་སྙན་པ་དང་། །
དྲི་མ་དག་ཅིང་ཆོས་ཀུན་མཁྱེན་པ་ལགས། །
ཞེས་གསུངས་པ་དང་། ཚེ་ཏན་ཞབས་དྲུང་གིས།
རྒྱལ་བའི་བསྟན་ལ་རྒྱལ་བ་གཉིས་པ་ཞེས། །
བསྔགས་པ་དོན་ལྡན་བློ་བཟང་གྲགས་པ་ཡི། །
མཁྱེན་བརྩེ་ནུས་གསུམ་འཇམ་དཔལ་པད་དཀར་འཛིན།།
གསང་བའི་བདག་པོ་དངོས་སུ་གྲུབ་པ་བཞིན། །
ཞེས་གསུངས་པ་ལྟ་བུའོ། །
206



དོན་ཚན་བཅུ་དྲུག་པ། ཉམས་ལྡན་གྱི་རྒྱན།
དོན་ཚན་བཅུ་དྲུག་པ། ཉམས་ལྡན་གྱི་རྒྱན།
1. ཉམས་ལྡན་གྱི་རྒྱན་གྱི་གོ་དོན་བཤད་པ།
སྒེག་དང་དྲག་ཤུལ་ལ་སོགས་པའི། །
ཉམས་ནི་གཙོར་སྟོན་ཉམས་ལྡན་རྒྱན། །
ཞེས་པ་བཞིན་ནང་སེམས་ཀྱི་འགྱུར་བ་མཚོན་པར་ནུས་པའི་ཕྱི་ལུས་ངག་གི་་་་་་
ཉམས་དག་གཙོར་བཟུང་ནས་མཛེས་པར་བརྗོད་པ་ལ་ཉམས་ལྡན་གྱི་རྒྱན་ཟེར།
སྐབས་འདིའི་འགྱུར་བ་ནི་དགའ་བ་དང་ཁྲོ་བ་སོགས་ཡིད་ཀྱི་ཀུན་སློང་གཡོ་བ་ལ་
གོ་ཞིང་། ཉམས་ནི་འགྱུར་བའི་སྟོབས་རྒྱས་ནས་བཞིན་འཛུམ་པའམ་ཁྲོ་གཉེར་
བསྡུས་པ་སོགས་ཕྱི་ལུས་ངག་ཏུ་ཤར་བའི་རྣམ་པ་ལ་གོ་དགོས། དེ་ཡང་དགའ་
བའི་འགྱུར་བ་འཕེལ་བ་ལས་སྒེག་པའི་ཉམས་དང་། ཁྲོ་བའི་འགྱུར་བ་འཕེལ་བ་
ལས་དྲག་ཤུལ་གྱི་ཉམས། དེ་བཞིན་དུ་སྤྲོ་བའི་འགྱུར་བ་ལས་དཔའ་བའི་ཉམས་
དང་། མྱ་ངན་གྱི་འགྱུར་བ་ལས་སྙིང་རྗེའི་ཉམས། སྐྱུག་བྲོ་བའི་འགྱུར་བ་ལས་མི་
སྡུག་པའི་ཉམས། དགོད་བྲོ་བའི་འགྱུར་བ་ལས་བཞད་གད་ཀྱི་ཉམས། ངོ་མཚར་
བའི་འགྱུར་བ་ལས་རྨད་བྱུང་གི་ཉམས། འཇིགས་པའི་འགྱུར་བ་ལས་འཇིགས་
207



ལེའུ་གཉིས་པ། དོན་རྒྱན།
རུང་གི་ཉམས་འབྱུང་བ་ཡིན་པས་ན། སྔ་མ་འགྱུར་བ་བརྒྱད་པོ་འཕེལ་བ་ལས་ཕྱི་
མ་ཉམས་བརྒྱད་པོ་འབྱུང་བ་ཡིན་ནོ། །
2. ཉམས་ལྡན་གྱི་རྒྱན་གྱི་དབྱེ་བ་བཤད་པ།
དབྱེ་བ་རྣམ་པ་བརྒྱད་ཡོད་དེ། །
སྒེག་དང་དྲག་ཤུལ་དཔའ་བ་དང་། །
སྙིང་རྗེ་མི་སྡུག་བཞད་གད་དང་། །
རྨད་བྱུང་དང་ནི་འཇིགས་རུང་ངོ༌། །
ཞེས་པ་སྟེ། ཉམས་ལྡན་གྱི་རྒྱན་ལ་སྒེག་པའི་ཉམས་སོགས་ནང་གསེས་ཀྱི་དབྱེ་བ་
བརྒྱད་ཡོད་དོ། །
3. ཉམས་ལྡན་གྱི་རྒྱན་གྱི་ནང་གསེས་སོ་སོའི་ངོས་འཛིན་བཤད་་
(1)སྒེག་པའི་ཉམས།
དགའ་བར་སྟོབས་རྒྱས་ལུས་ངག་ཏུ། །
ཐོན་ལ་སྒེག་པའི་ཉམས་སུ་བཤད། །
ཅེས་པ་བཞིན་རྒྱལ་པོ་ལོངས་སྤྱོད་དང་མཁས་པ་ཡོན་ཏན། བུད་མེད་མཛེས་སྡུག
སྐྱེས་པ་སྒྱུ་རྩལ་སོགས་ཀྱི་དབང་གིས་དགའ་བའི་འགྱུར་བ་དྲག་ཏུ་འཕེལ་བ་་་་
ལུས་ངག་གི་རྣམ་པར་ཐོན་པ་ལ་སྒེག་པའི་ཉམས་ཟེར་ཞིང་། དེ་ཉིད་ངག་ཏུ་
208



དོན་ཚན་བཅུ་དྲུག་པ། ཉམས་ལྡན་གྱི་རྒྱན།
མཛེས་པར་བརྗོད་པ་ལ་སྒེག་པའི་ཉམས་ཀྱི་རྒྱན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
ཤི་བ་ཞེས་བྱ་ཕ་རོལ་ཏུ། །
བདག་དང་འགྲོག་ཕྱིར་བདག་འཆི་འདོད། །
ཨ་བནྟི་དེ་བདག་གིས་ནི། །
སྐྱེ་འདི་ཉིད་ལ་ཇི་ལྟར་ཐོབ། །
ཅེས་གསུངས་པ་སྟེ། ཤི་བ་ཞེས་བྱ་བ་འཇིག་རྟེན་ཕ་རོལ་ཏེ་ཚེ་ཕྱི་མའི་ཡུལ་དུ་
བདག་རང་མཛེས་མ་གང་དང་འགྲོག་ཕྱིར་བདག་ནི་འཆི་བར་འདོད་པ་ལ།
མཛེས་མ་ཨ་བནྟི་ནི་ཤི་བ་ལས་སླར་གསོན་ཏེ་བདག་ལ་ཐོབ། ཨེ་མ་བདག་གིས་སྐྱེ་
བ་འདི་ཉིད་ལ་མཛེས་མ་ཨ་བནྟི་ཇི་ལྟར་ཐོབ་པར་བྱས་པ་ཡིན་ཏེ་འདི་ནི་རྨི་ལམ་
མ་ཡིན་ནམ་ཞེས་བརྗོད་པའོ། །འདིའི་བརྗོད་བྱ་ནི་སྔོན་གྱི་གཏམ་ཞིག་ལ་སྦྱར་
ཡོད་དེ། རྒྱལ་པོ་གང་ཞིག་རང་གི་བཙུན་མོ་ཨ་བནྟི་ལ་ཆེས་ཤིན་ཏུ་ཆགས་ཏེ།
རྒྱལ་སྲིད་ཀྱི་བྱ་བ་ལ་ཐུགས་མཉམ་མ་བཞག་པར་དེ་དང་ལྷན་དུ་རྩེད་འཇོ་ལ་རོལ་
ནས་བསྡད་པས་རྒྱལ་སྲིད་གཞན་ལ་ཤོར་ཉེན་ཡོད་པའི་སྐབས་སུ། བློན་པོ་རྣམས་
ཀྱིས་གྲོས་བྱས་པ་ལྟར་བཙུན་མོ་གཞན་ཞིག་ཏུ་སྦས་ཏེ་ཤིའོ་ཞེས་རྒྱལ་པོ་ལ་ཡར་ཞུ་
བྱས། རྒྱལ་པོས་སྐད་ངན་དེ་ཐོས་རྗེས། ཡིད་འོང་བཙུན་མོ་དང་ཚེ་འདིར་མཉམ་
དུ་འགྲོག་པའི་རེ་ཐག་ཆོད་ནས། ཤི་བའི་རྗེས་སུ་ཚེ་ཕྱི་མར་ཕྲད་རྒྱུ་ཡོད་པའི་
གཏམ་འཇིག་རྟེན་ཕལ་བར་ཡོངས་སུ་གྲགས་པ་དེའི་རྗེས་སུ་འབྲངས་ཏེ་རང་ཤི་་
209



ལེའུ་གཉིས་པ། དོན་རྒྱན།།
རྒྱག་པར་འདོད་པ་ལ། བློན་པོ་རྣམས་ཀྱིས་ཐབས་མ་ལེགས་པ་ཤེས་ནས་མྱུར་དུ་
རྒྱལ་པོ་ལགས་བཙུན་མོ་སླར་གསོན་ནོ་ཞེས་སྨྲས་ཤིང་བཙུན་མོ་ཉིད་རྒྱལ་པོ་ལ་་་
གཏད་པས། རྒྱལ་པོ་རང་ཉིད་འཆི་མ་དགོས་པའི་སྟེང་དུ་བཙུན་མོ་སླར་གསོན་ཏེ་
སྐྱེ་འདི་ཉིད་ལ་ཐོབ་པས་ཆེས་ཤིན་ཏུ་ནས་དགའ་སྤྲོ་ཆེན་པོ་སྐྱེས་ཏེ་དགའ་སྤྲོ་་་་
མཚོན་བྱེད་ཀྱི་ཚིག་འདི་བརྗོད་པ་ཡིན་ཞེས་ཡོངས་ལ་གྲགས། འདི་ནི་ངག་གི་སྟེང་
དུ་ཐོན་པའི་སྒེག་པའི་ཉམས་ཡིན་ལ། ལུས་ཀྱི་སྟེང་དུ་ཐོན་པ་ནི་ཤུགས་ནས་གོ་
བར་བྱ་ཐུབ། གཏམ་རྒྱུད་འདིའི་ནང་གི་རྒྱལ་པོ་ནི་ཀུན་གཟིགས་ལྔ་པ་ཆེན་མོ་
དང་བོད་མཁས་པ། འབྲུག་ཁམས་སྤྲུལ་སོགས་ཀྱིས་སྟོན་པ་ཤཱཀྱ་ཐུབ་པ་དང་དུས་
མཉམ་པའི་རྒྱལ་པོ་ཨུ་ཏྲ་ཡ་ན་སྟེ་རྒྱལ་པོ་ཤར་བ་ལ་ངོས་བཟུང་ཡོད་མོད། ཚེ་ཏན་
ཞབས་དྲུང་རིན་པོ་ཆེས《སྙན་ངག་སྤྱི་དོན》དུ“སྤྱིར་གཞོན་ནུ་བཅུའི་འཇུག་པ་ནི་
ཚིག་ལྷུག་སྟེ། སྔོན་གྱི་སྡེ་དང་། དངོས་གཞི་དང་། ཕྱི་མའི་སྡེ་སྟེ་ཆ་གསུམ་དུ་
གནས་པ་ལས། སྔོན་གྱི་ལེའུ་ལྔ་ལ་རྒྱལ་པོ་བ་ཧ་ན་དང་མཛེས་མ་ཨ་བནྟི་གཉིས་
གཉེན་བྱས་པའི་ལོ་རྒྱུས་དང་། དངོས་གཞི་ལ་གཞོན་ནུ་བཅུ་པོ་རང་རང་གི་སྤྱོད་
པ་བཤད་པ་བཅས་ཡོད་པར་གྲགས། ......མེ་ལོང་མའི་སྒེག་པའི་རྒྱན་དུ། ཨ་
བནྟི་དེ་བདག་གིས་ནི། །སྐྱེ་འདི་ཉིད་ལ་ཇི་ལྟར་ཐོབ། །ཅེས་ཡོད་པ་འདི་ལ་བོད་
ཀྱི་སྙན་འགྲེལ་རྣམས་སུ་སྟོན་པ་ཐུབ་པའི་དབང་པོ་དང་མཉམ་པའི་རྒྱལ་པོ་ཤར་
བ་ལ་འགྲེལ་བར་བྱེད་ཀྱང་ཡིན་རྒྱུ་ནི་འདི་ཡིན་པར་མངོན།”ཞེས་གསུངས་འདུག
འདི་གཉིས་ལས་གང་ཡིན་པ་ལ་དཔྱོད་ལྡན་རྣམས་ཀྱིས་དཔྱད་པར་འཚལ། གོ་
དོན་གྱི་དཔེར་བརྗོད་ལ་རྒྱལ་དབང་ལྔ་པས།
210



དོན་ཚན་བཅུ་དྲུག་པ། ཉམས་ལྡན་གྱི་རྒྱུན།
མི་བཟོད་གྲང་བའི་རེག་པ་སྟེར་བའི་དགུན། །
མཐར་བྱེད་དཔྱིད་ཀྱི་དཔལ་མོ་ལས་འོང་བའི། །
ཆར་སྤྲིན་ལང་ལོང་འཁྲིགས་ཤིང་དབྱར་སྐྱེས་སྒྲ། །
ཐོས་པས་རྨ་བྱ་དགའ་བའི་གར་གྱིས་བྲེལ། །
ཞེས་གསུངས་པ་དང་། དབྱངས་ཅན་དགའ་བློས།
ནང་དོན་གཙོར་བྱས་ཐ་སྙད་གཞུང་ལུགས་རྣམས། །
ཕྱོགས་རིས་མེད་པར་སྦྱངས་པའི་ལག་རྗེས་སུ། །
བློ་གསལ་མཁས་མང་ཚོགས་པའི་མདུན་ས་རུ། །
སྤོབས་པ་དགེ་བའི་འཛུམ་མདངས་ཅི་ཡང་ཕྱུང་། །
ཞེས་གསུངས་པ་ལྟ་བུའོ། །
(2)དྲག་ཤུལ་གྱི་ཉམས།
ཁྲོ་བའི་འགྱུར་བ་དྲག་པོ་ལས། །
ཐོན་པའི་རྣམ་འགྱུར་དྲག་ཤུལ་ཉམས། །
ཞེས་པ་བཞིན་དགྲ་བོ་སོགས་ཀྱི་སྟེང་དུ་ཁྲོ་བའི་འགྱུར་བ་དྲག་ཏུ་འཕེལ་བ་ཕྱི་ལུས་
ངག་གི་རྣམ་པར་ཐོན་པ་དེ་ལ་དྲག་ཤུལ་གྱི་ཉམས་ཟེར་ཞིང་། དེ་ཉིད་ངག་ཏུ་
མཛེས་པར་བརྗོད་པ་ལ་དྲག་ཤུལ་གྱི་རྒྱན་ཟེར།
211



ལེའུ་གཉིས་པ། དོན་རྒྱན།
དེའི་མཚན་གཞི་དཔེར་བརྗོད་ལ་རྩ་བ་ལས།
གང་གིས་ནག་མོ་བདག་མདུན་ནས། །
སྐྲ་ནས་བཟུང་སྟེ་དྲངས་གྱུར་པ། །
བསྟན་དཀའ་སྡིག་ཅན་ཐོབ་པ་འདི། །
སྐད་ཅིག་འཚོ་བར་འགྱུར་རམ་ཅི། །
ཞེས་གསུངས་པ་སྟེ། གང་གིས་ཏེ་དམག་བརྒྱ་བའི་བུ་བསྟན་དཀའ་ཞེས་བྱ་བས་སྐྱ་
སེང་གི་བུ་ལྔ(རྣ་ཅན། གཡུལ་ངོར་བརྟན་པ། འཇིགས་སྡེ། སྲིད་སྒྲུབ། ཐ་ཆུང་
ལྷ།)ཡི་ཐུན་མོང་གི་ཆུང་མ་ནག་མོ་ཞེས་པ་བདག་འཇིགས་སྡེའི་མདུན་ནས་གནས་
བཞིན་པ་དེ་སྐྲ་ནས་བཟུང་སྟེ་དྲངས་ཤིང་དྲུད་པར་གྱུར་པའི་སྡིག་ཉེས་ཅན་བསྟན་
དཀའ་དེ་ཉིད་འཇིགས་སྡེ་བདག་གི་ལག་ཏུ་ཐོབ་པ་འདི། ད་ནི་སྐད་ཅིག་ཙམ་ཡང་
འཚོ་བར་འགྱུར་རམ་ཅི་སྟེ་ད་ལྟ་ཉིད་དུ་བསད་པར་བྱའོ་ཞེས་པའི་དོན། འདི་ལས་
བསྟན་དཀའི་ལུས་ཀྱི་དྲག་ཤུལ་གྱི་ཉམས་དང་འཇིགས་སྡེའི་ངག་གི་དྲག་ཤུལ་གྱི་་་
ཉམས་གཉིས་སྒྲས་ཟིན་པ་སྟེ་དངོས་སུ་བརྗོད་ཡོད། དེ་གཉིས་ཀྱི་ཅིག་ཤོས་ཀྱི་
ཉམས་ནི་དངོས་བསྟན་གྱི་ཉམས་ལ་བརྟེན་ནས་རྟོགས་པར་བྱ་དགོས། རྩ་བའི་
དཔེར་བརྗོད་འདིའི་བརྗོད་བྱ་ནི་སྔོན་གྱི་བྱུང་བ་ཡིན་ཏེ། མ་ཧཱ་བྷ་ར་ཏའི་གཏམ་
རྒྱུད་ལས་དྲངས་པ་ཞིག་ཡིན། གོ་དོན་གྱི་དཔེར་བརྗོད་ལ་རྒྱལ་དབང་ལྔ་པས།
ལོག་པར་འཁུ་བའི་ས་སྐྱའི་དཔོན་ཆེན་སོགས། །
212



དོན་ཚན་བཅུ་དྲུག་པ། ཉམས་ལྡན་གྱི་རྒྱུན།
གཞོམ་ཕྱིར་ཕག་མོ་གྲུ་པའི་སྡེ་སྲིད་ཀྱི། །
དཔུང་ཚོགས་གོ་གྱོན་རྣོ་བའི་མཚོན་ཐོགས་ཏེ། །
སོད་རྒྱོབ་སྒྲ་ཡིས་གནམ་ས་རལ་སྙམ་བགྱིད། །
ཅེས་གསུངས་པ་དང་། པཎ་ཆེན་བསྟན་པའི་དབང་ཕྱུག་གིས། །
བདག་གི་ཡུལ་ནས་མཆིས་འབྲང་ངོ་མཚར་ནོར། །
ཉིན་མོར་དྲངས་ཤིང་དཔའ་བོ་དུ་མའི་སྲོག །
ཉེར་བླངས་སྡིག་ཅན་ཧོར་ངན་ཁྱོད་ཐོབ་པ། །
གཉའ་སྒའི་འོག་འདིར་སྐད་ཅིག་འཚོའམ་ཅི། །
ཞེས་གསུངས་པ་ལྟ་བུའོ། །
(3)དཔའ་བའི་ཉམས།
ཁེངས་པའི་འགྱུར་བ་ལུས་ངག་ཏུ། །
ཤར་ལ་དཔའ་བའི་ཉམས་སུ་བརྗོད། །
ཅེས་པ་བཞིན་རང་ཉིད་ལ་ཡོད་པའི་ཕུན་སུམ་ཚོགས་པའི་ཡོན་ཏན་ལ་བརྟེན་་་་
ནས་སེམས་སྤྲོ་ཞིང་ཁེངས་པའི་འགྱུར་བ་ཕྱི་ལུས་ངག་ཏུ་ཤར་བ་ལ་དཔའ་བའི་་་་
ཉམས་ཟེར་ཞིང་། དེ་ཉིད་ཚིག་ཏུ་མཛེས་པར་བརྗོད་པ་ལ་དཔའ་བའི་རྒྱན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
213



ལེའུ་གཉིས་པ། དོན་རྒྱན།
མཚོར་བཅས་ས་ལས་མ་རྒྱལ་ཞིང་། །
རྣམ་མང་མཆོད་སྦྱིན་མ་བྱས་ལ། །
སློང་ལ་ནོར་རྣམས་མ་བྱིན་པར། །
ས་སྐྱོང་དུ་བདག་ཇི་ལྟར་འགྱུར། །
ཞེས་གསུངས་པ་སྟེ། རྒྱ་མཚོ་ཆེན་པོ་བཞི་དང་བཅས་པའི་ས་གཞི་འདི་ལས་དམག་
དཔུང་གི་སྟོབས་ལ་བརྟེན་ནས་རྒྱལ་བ་མ་ཡིན་ཞིང་། རྒྱལ་པོར་འགྱུར་བའི་ཆེད་
དུ་རྟ་གཙང་གི་མཆོད་སྦྱིན་སོགས་རྣམ་པ་མང་བའི་མཆོད་སྦྱིན་མ་བྱས་ལ། སློང་
མོ་བ་རྣམས་ལ་གང་འདོད་པའི་ཟས་ནོར་མ་བྱིན་པར་ས་གཞི་སྐྱོང་བའི་རྒྱལ་པོར་
བདག་ཇི་ལྟར་འགྱུར་ཏེ་འདི་འདྲ་ཅང་སྲིད་དམ་ཞེས་པའི་དོན་ནོ། །འདི་ནི་
གསར་དུ་རྒྱལ་པོར་གྱུར་པ་ཞིག་གིས་བརྗོད་པའི་དབང་དུ་བྱས་པ་ཡིན། འདི་
ལས་རྒྱལ་པོ་ཞིག་གིས་རང་ཉིད་རྒྱལ་པོར་འགྱུར་བྱེད་ཀྱི་རྒྱུ་ནི་དམག་དཔུང་ཡན་
ལག་བཞི་ལྡན་མིན་ལ། མཆོད་པ་དང་སྦྱིན་པ་ལས་བྱུང་བའི་བསོད་ནམས་ཀྱང་
མིན་པར་རང་ཉིད་ནི་གདོད་མ་ནས་སྐྱེས་མཆོག་ཅིག་ཡིན་སྙམ་ནས་སེམས་ཁེངས་
ཤིང་། དེའི་ཚུལ་ལུས་ངག་ཏུ་ཤར་བའི་རྣམ་པ་སྟེ་དཔའ་བའི་ཉམས་ནི་སྙན་ངག་
པས་རོ་ལྡན་ཚིག་གིས་བརྗོད་པར་བྱས་ཡོད། གོ་དོན་གྱི་དཔེར་བརྗོད་ལ་བོད་
མཁས་པས།
ལོ་མང་སྒྲུབ་པའི་ཁང་བར་མ་ཡིབ་ཅིང་། །
རཀྵའི་ཕྲེང་གོག་ཟད་ཟད་མ་མཉེས་ལ། །
214



ས=
དོན་ཚན་བཅུ་དྲུག་པ། ཉམས་ལྡན་གྱི་རྒྱན།
རལ་བའི་ཁུར་དང་སྨ་རའི་རྒྱན་མེད་པར། །
བསྟན་དགྲ་མིང་ཙམ་ལྷག་མར་བྱས་འདི་ཅི། །
ཞེས་གསུངས་པ་དང་། རེབ་ཙ་བཀའ་འགྱུར་པས།
མཚོ་བྱུང་བསྙེན་པའི་གསང་སྔགས་མ་བཟླས་ལ། །
རྒྱ་གར་ཁ་སྤུ་ཅན་གྱི་མཁས་པ་འང་། །
མ་བསྟེན་ཡུན་རིང་སྦྱངས་པས་ངལ་མིན་པར། །
སྙན་ངག་སྨྲ་བའི་སྤོབས་པ་ཁོ་བོས་རྙེད། །
ཅེས་གསུངས་པ་ལྟ་བུའོ། །
(4) སྙིང་རྗེའི་ཉམས།
མྱ་ངན་འགྱུར་བ་ལུས་ངག་ཏུ། །
ཤར་ལ་སྙིང་རྗེའི་ཉམས་སུ་བརྗོད། །
ཅེས་པ་བཞིན་སྡུག་བསྔལ་མྱོང་བའི་རྒྱུ་སྡིག་ཉེས་བསགས་པ་དང་། དེའི་འབྲས་བུ་
མི་འདོད་པའི་སྡུག་བསྔལ་སྣ་ཚོགས་མྱོང་བ་ལ་སེམས་ཀྱི་གཏིང་ནས་མ་བཟོད་་་་
པར་མྱ་ངན་སྐྱེས་ཤིང་། དེ་ཉིད་འཕེལ་ཏེ་ལུས་ངག་ཏུ་ཤར་བའི་རྣམ་པ་ལ་སྙིང་
རྗེའི་ཉམས་ཟེར་ཞིང་། དེ་ཚིག་ཏུ་མཛེས་པར་བརྗོད་པ་ལ་སྙིང་རྗེའི་རྒྱན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས། །
215



ལེའུ་གཉིས་པ། དོན་རྒྱུན།
ལུས་འཇམ་གང་ལ་པད་མ་ཡི། །
མལ་སྟན་དག་ཀྱང་རྩུབ་བྱེད་ན། །
ལྷ་མོ་དེ་ནི་རོ་ཁང་དག །
སྲེག་ཟ་ལྡན་པར་ཇི་ལྟར་ཉལ། །
ཞེས་གསུངས་པ་སྟེ། ལྷ་མོ་སྟེ་རྒྱལ་པོའི་བཙུན་མོ་ལུས་འཇམ་ཞིང་གཞོན་ཤ་ཅན་
གང་ལ་མེ་ཏོག་པད་མའི་མལ་སྟན་ཤིན་ཏུ་འཇམ་པ་དག་ཀྱང་རྩུབ་སྣང་ཡོད་ན། །
དེ་ནི་རོ་ཁང་དུ་རོ་སྲེག་པའི་ཐབ་སྲེག་ཟ་སྟེ་མེ་རབ་ཏུ་འབར་བ་དང་ལྡན་པའི་་་་
ནང་དུ་ཇི་ལྟར་ཉལ་ཏེ་ཀྱེ་མ་ཀྱི་ཧུད་སྙིང་རེ་རྗེ་ཞེས་བརྗོད་པའོ། །འདི་ནི་རྒྱལ་པོ་
ཤི་བ་ན་དེའི་རོ་དང་ལྷན་ཅིག་ཏུ་བཙུན་མོ་རྗེས་སུ་ལུས་པ་གསོན་སྲེག་རྒྱག་པའི་་
ཚེ། སྐྱེ་བོ་སྙིང་རྗེ་ཅན་ཞིག་ལ་མྱ་ངན་དྲག་ཏུ་འཕེལ་ཏེ་ཕྱི་ལུས་ངག་ཏུ་སྙིང་རྗེའི་
ཉམས་ཤར་བའི་ཚུལ་ལས་ངག་གི་ཉམས་གཙོར་བཟུང་ནས་བརྗོད་པ་ཞིག་གོ །
རྒྱལ་པོའི་རོ་དང་ལྷན་ཅིག་བཙུན་མོ་སྲེག་པའི་སྲོལ་འདི་ནི་སྔོན་དུས་ཀྱི་རྒྱ་གར་་་་
དང་བལ་པོའི་སྲོལ་ཏེ། སྔོན་དུས་སུ་རྒྱ་གར་དང་བལ་ཡུལ་གཉིས་སུ་རྒྱལ་པོ་དང་
བྲམ་ཟེའི་རིགས་གཉིས་ལ་སྐྱེས་པ་སྔོན་དུ་ཤི་ན། ཤུལ་དུ་ལུས་པའི་བུད་མེད་དེ་
བདག་པོའི་རོ་དང་མཉམ་དུ་གསོན་སྲེག་རྒྱག་པའི་སྲོལ་ཡོད་ལ། བལ་པོའི་ཡུལ་དུ་
གཉེན་སྒྲིག་བྱེད་སྐབས་དེ་བཞིན་བྱ་རྒྱུའི་ཁ་ཆད་བཞག་ཡོད་ན་དགོས་ལ་མེད་ན་
མི་དགོས་པའི་ཁྱད་པར་ཡོད་པ་སོགས་བོད་ཀྱི་ལོ་རྒྱུས་དེབ་ཐེར་འགའ་ཞིག་ཏུ་་་
གསལ། གོ་དོན་གྱི་དཔེར་བརྗོད་ལ་པཎ་ཆེན་བསྟན་པའི་དབང་ཕྱུག་གིས།
216



དོན་ཚན་བཅུ་དྲུག་པ། ཉམས་ལྡན་གྱི་རྒྱན།
ཀུན་གྱིས་སྤྱི་བོར་བཀུར་བཞིན་མཐོན་པོའི་ཁྲིར། །
རབ་འགྱིང་དར་ཟབ་གོས་ཀྱིས་ཀླུབ་བཞིན་པ། །
གནམ་སའི་དབང་ཕྱུག་ལྷ་རྒྱལ་རབ་བརྟན་མགུལ། །
མཚོན་རྣོན་རེག་བྱ་རྩུབ་མོ་ཇི་ལྟར་བཟོད། །
ཅེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས།
བྱམས་བརྩེས་སྐྱོང་བའི་ཕ་མ་སྲོག་དང་བྲལ། །
ཡུལ་མི་གཉེན་བཤེས་དགྲ་སྡེས་ལྷག་མེད་བཅོམ། །
ལྷབ་ལྷབ་མེ་ལྕེ་འབར་བའི་ཁྱིམ་གྱི་ནང་། །
གསོན་པོར་འཚིག་པའི་བུ་ཕྲུག་ཀྱེ་མ་ཧུད། །
ཅེས་གསུངས་པ་ལྟ་བུའོ། །
(5)མི་སྡུག་པའི་ཉམས།
སྐྱུག་བྲོའི་འགྱུར་བ་ལུས་ངག་ཏུ། །
ཤར་ལ་མི་སྡུག་ཉམས་སུ་བརྗོད། །
ཅེས་པ་བཞིན་དྲི་ངན་འཐུལ་བའི་བཤང་གཅི་དང་སྣབས་ལུད། སྐྱུག་རོ་སོགས་
མཐོང་བ་དང་བསྣམས་པ། ཐོས་པ་སོགས་ལ་བརྟེན་ནས་སྐྱུག་བྲོའི་འགྱུར་བ་དྲག་
ཏུ་འཕེལ་ཏེ་ཕྱི་ལུས་ངག་ཏུ་ཤར་བ་ལ་མི་སྡུག་པའི་ཉམས་ཟེར་ཞིང་། དེ་ཉིད་ཚིག་
217



ལེའུ་གཉིས་པ། དོན་རྒྱན།
ཏུ་མཛེས་པར་བརྗོད་ན་མི་སྡུག་པའི་རྒྱན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
རྒྱུ་མས་བརྒྱན་པའི་སྲིན་པོ་རྣམས། །
མགོ་མེད་རོ་དང་ལྷན་ཅིག་པར། །
ལག་པ་སྦྱར་བས་ཁྱོད་དགའི་ཁྲག །
འཐུངས་ཤིང་འཐུངས་ཤིང་གར་བྱེད་དོ། །
ཞེས་གསུངས་པ་སྟེ། ཚིལ་བུས་དཀྲིས་ཤིང་ཁྲག་གིས་གཤེར་བའི་རྒྱུ་མས་ལུས་ཀྱི་ཆ་
ཡོངས་བརྒྱན་པའི་འཇིགས་རུང་སྲིན་པོ་རྣམས་ཀྱིས་རྒྱལ་པོ་ཆེན་པོ་ཁྱོད་ཀྱི་དགྲ་་
བོའི་རོ་མགོ་བོ་བཅད་ཟིན་པ་དེ་དག་དང་ལྷན་ཅིག་ཏུ་ལག་པ་སྦྱར་ཞིང་། དེ་དག་
གི་མགོ་བོ་བཅད་ཤུལ་ཏེ་སྐེ་ནས་ཡར་འཕྱུར་བའི་དམར་པོ་ཁྲག་འཐུངས་ཤིང་་་་་
འཐུངས་ཤིང་གར་བྱེད་བཞིན་ཡོད་ཅེས་པའི་དོན། འདི་ལས་སྲིན་པོའི་མི་ཤ་དང་
མི་ཁྲག་ལ་རོལ་བའི་རྣམ་པ་མཐོང་བའམ་ཐོས་པ་ལ་བརྟེན་ནས་སྐྱུག་བྲོའི་འགྱུར་
བ་དྲག་ཏུ་འཕེལ་ཏེ་ཕྱི་ལུས་ངག་ཏུ་ཐོན་པའི་མི་སྡུག་པའི་ཉམས་བརྗོད་ཡོད་ལ།
སྒྲས་ཟིན་པའི་ཉམས་ནི་ངག་ཏུ་ཐོན་པའི་མི་སྡུག་པའི་ཉམས་ཡིན། གོ་དོན་གྱི་
དཔེར་བརྗོད་ལ་ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
མི་ཐོད་ཕྲེང་བ་འཕྱང་བའི་བརྟུལ་ཞུགས་ཅན། །
ཤ་ཁྲག་བཅུད་ཀྱིས་ལྟོ་བ་འགྲང་བའི་ཁར། །
218



དོན་ཚན་བཅུ་དྲུག་པ། ཉམས་ལྡན་གྱི་རྒྱན།
ཆང་གི་བཏུང་བས་རབ་མྱོས་སྐྱུག་བཞིན་དུ། །
ལབ་རྡོལ་དབྱངས་སུ་གྱེར་ནས་གར་བྱེད་དོ། །
ཞེས་གསུངས་པ་དང་། ཚེ་ཏན་ཞབས་དྲུང་གིས།
བཤང་གཅི་འདམ་དུ་བཞུར་བའི་མི་གཙང་ཁྲོད། །
ཁ་ཟས་འཚོལ་བའི་སྦྲང་ནག་འཕུར་བའི་ཁྱུ། །
ཞལ་ཟས་རོ་བརྒྱ་གཏམས་པའི་སྣོད་མཆོག་ཏུ། །
ལྕེབས་པའི་རོ་དང་ལྷན་ཅིག་ཆེམ་ཆེམ་ཟ། །
ཞེས་གསུངས་པ་ལྟ་བུའོ། །
(6) བཞད་གད་ཀྱི་ཉམས།
དགོད་བྲོའི་འགྱུར་བ་ལུས་ངག་ཏུ། །
འཕོས་ལ་བཞད་གད་ཉམས་སུ་བརྗོད། །
ཅེས་པ་བཞིན་རྒྱུ་གང་རུང་ལ་བརྟེན་ནས་བྱུང་བའི་དགོད་བྲོའི་འགྱུར་བ་དྲག་ཏུ་
འཕེལ་ཏེ་ཕྱི་ལུས་ངག་གི་རྣམ་པར་ཤར་བ་ལ་བཞད་གད་ཀྱི་ཉམས་ཟེར་ཞིང་། དེ་
ཉིད་ངག་ཏུ་མཛེས་པར་བརྗོད་པ་ལ་བཞད་གད་ཀྱི་རྒྱན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
གྲོགས་མོ་མེ་ཏོག་མ་རྙིངས་མ། །
219



ལེའུ་གཉིས་པ། དོན་རྒྱན།
ཁྱོད་ཀྱི་ནུ་མའི་ངོས་ལ་ནི། །
སེན་རྗེས་གསར་བ་ཆགས་པ་འདི། །
སྟོད་གཡོགས་ཀྱིས་ནི་སྒྲིབ་པར་མཛོད། །
ཅེས་གསུངས་པ་སྟེ། སྐྱེས་པ་དང་ཚེས་པས་ལུས་རྒྱན་མེ་ཏོག་རྙིངས་པར་གྱུར་ཅིང་
ནུ་མའི་ངོས་སུ་སྐྱེས་པའི་སེན་རྗེས་རྨ་བྱ་དང་རི་བོང་སོགས་ཀྱི་རྐང་རྗེས་དང་འདྲ་
བ་བབས་འདུག་པའི་བུད་མེད་ཅིག་ལ། ཀྱེ་གྲོགས་མོ་མེ་ཏོག་མ་རྙིངས་མ་ཞེས་
ལྡོག་ཕྱོགས་ནས་བོས་ཏེ། ཁྱོད་ཀྱི་ནུ་མའི་ངོས་སུ་ཆགས་པའི་སྐྱེས་པའི་སེན་རྗེས་
གསར་བ་འདི་དག་སྟོད་གཡོགས་ཀྱིས་སྒྲིབ་པར་མཛོད་ཅིག་ཅེས་པའི་དོན་ནོ། །
འདི་ལས་མེ་ཏོག་རྙིངས་ཤིང་ནུ་མ་ཕྱིར་མངོན་པ། དེའི་ཁར་ནུ་མའི་ངོས་སུ་
སྐྱེས་པའི་སེན་རྗེས་གསར་བ་བབས་འདུག་པ་མཐོང་ནས་དགོད་བྲོའི་འགྱུར་་་་
འཕེལ་བ་དང་། དེ་ཉིད་ཕྱི་ལུས་ངག་གི་རྣམ་པར་ཤར་བའི་ཚུལ་ལས་ངག་གི་
རྣམ་པ་སྟེ་ངག་ཏུ་མངོན་པའི་བཞད་གད་ཀྱི་ཉམས་གཙོར་བཟུང་ནས་བརྗོད་ཡོད།
གོ་དོན་གྱི་དཔེར་བརྗོད་ལ་པཎ་ཆེན་བསྟན་པའི་དབང་ཕྱུག་གིས།
ཞི་དུལ་ངུར་སྨྲིག་འཆང་བའི་རབ་བྱུང་ཁྱོད། །
ཀུན་གྱི་དགའ་མ་ལས་ཐོབ་སུ་ཝརྣའི། །
སོར་གདུབ་སོར་མོའི་ངོས་ལ་སྤྲས་པའི་ཕྱག །
རྔུལ་གཟན་མཛེས་པའི་ཕག་ཏུ་སྦ་བར་མཛོད། །
220



དོན་ཚན་བཅུ་དྲུག་པ། ཉམས་ལྡན་གྱི་རྒྱན།
ཅེས་གསུངས་པ་དང་། ཡོངས་འཛིན་གྱིས《ཕོ་ཉ་གཞོན་ནུ་དོན་གྲུབ》ལས།
ཤ་ཚིལ་མངར་བོའི་རོ་བཅུད་སྲོག་བྱས་པའི། །
རྒྱུ་མའི་ཚོད་མ་གྱ་གྱུ་ལྷུང་བའི་ལྕིད། །
མ་ཟིན་ཟངས་མཐིལ་གོར་མོར་བརྡོལ་བ་ལ། །
བླ་གོས་གླན་པ་བཞད་གད་རྒྱུན་མའི་གསོས། །
ཞེས་གསུངས་པ་ལྟ་བུའོ། །
（7) རྨད་བྱུང་གི་ཉམས།
ངོ་མཚར་འགྱུར་བ་ལུས་ངག་ཏུ། །
འཕོས་ལ་རྨད་བྱུང་ཉམས་སུ་བརྗོད། །
ཅེས་པ་བཞིན་སྔོན་ཆད་འཇིག་རྟེན་དུ་བྱུང་མ་མྱོང་ཞིང་མེད་པ་ལྟ་བུའི་ཁྱད་དུ་་་
འཕགས་པའི་ཡོན་ཏན་ལ་ཆེས་ཆེར་ངོ་མཚར་ཞིང་། དེ་ཉིད་ཕྱི་ལུས་ངག་ཏུ་ཐོན་
པ་ལ་རྨད་བྱུང་གི་ཉམས་ཟེར་ཞིང་། དེ་ངག་ཏུ་མཛེས་པར་བརྗོད་པ་ལ་རྨད་བྱུང་
གི་རྒྱན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
དགའ་ཚལ་ལྗོན་པ་འདི་རྣམས་ཀྱི། །
འདབ་མ་གསར་བ་གོས་བཟང་དང༌། །
221



ལེའུ་གཉིས་པ། དོན་རྒྱན།
མེ་ཏོག་དོ་ཤལ་ལ་སོགས་རྒྱན། །
ཡལ་འདབ་ཁང་བར་གྱུར་པ་མཚར། །
ཞེས་གསུངས་པ་སྟེ། དགའ་ཚལ་ཏེ་སྐྱེད་མོས་ཚལ་གྱི་ལྗོན་ཤིང་འདི་རྣམས་ཀྱི་ལོ་
འདབ་གསར་དུ་འཁྲུངས་པ་རྣམས་གོས་བཟང་པོར་གྱུར་པ་དང་། མེ་ཏོག་རྣམས་
དོ་ཤལ་དང་། མགུལ་རྒྱན། དཔུང་རྒྱན། སྙན་གོང་ལ་སོགས་པའི་རྒྱན་དུ་གྱུར་པ་
དང་། ཡལ་འདབ་རབ་ཏུ་རྒྱས་པས་སྟེང་ནས་གུར་ལྟར་ཕུབ་པ་ཁང་བར་གྱུར་པ་
འདི་ནི་ཨེ་མ་ངོ་མཚར་ཆེ་སྟེ་སྔར་མཐོང་མ་མྱོང་བ་ཞིག་གོ་ཞེས་པའི་དོན། འདི་
ལས་ལོ་འདབ་གསར་བ་གོས་དང་། མེ་ཏོག་རྒྱན། ཡལ་འདབ་ཁང་བར་གྱུར་པའི་
ཚུལ་ལ་ངོ་མཚར་ཞིང་ཧ་ལས་པའི་ཉམས་བརྗོད་ཡོད། གོ་དོན་གྱི་དཔེར་བརྗོད་ལ་
བོད་མཁས་པས།
ལྷ་དང་གྲུབ་པས་བསྟེན་འོས་དབེན་པ་འདིར། །
ལྷུན་སྟུག་གོར་མ་ནོར་བུའི་ཁྲི་འཕང་དང༌། །
ཆུ་འཛིན་གདུགས་དཀར་བསིལ་བུའི་རྔ་ཡབ་གཡོབ། །
ཉི་ཟླའི་འོད་ཟེར་སྒྲོན་མེར་གྱུར་པ་མཚར། །
ཞེས་གསུངས་པ་དང་། ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
སྔོན་བྱོན་དྲང་སྲོང་ལ་འོས་ནགས་ཚལ་འདིར། །
བྲག་གི་བྱ་སྐྱིབས་གཞལ་མེད་ཁང་མཛེས་དང་། །
222



དོན་ཚན་བཅུ་དྲུག་པ། ཉམས་ལྡན་གྱི་རྒྱན། །
ནེའུ་གསིང་འབོལ་སྟན་ཟྭ་ཚོད་བདུད་རྩིའི་བཅུད། །
རི་སྐྱེས་ཚོགས་རྣམས་གྲོགས་སུ་གྱུར་པ་མཚར། །
ཞེས་གསུངས་པ་ལྟ་བུའོ། །
(8) འཇིགས་རུང་གི་ཉམས།
སྐྲག་པའི་འགྱུར་བ་ལུས་ངག་ཏུ། །
འཕོས་ལ་འཇིགས་རུང་ཉམས་སུ་བརྗོད།
ཅེས་པ་བཞིན་གཅན་གཟན་དང་དུག་སྦྲུལ་སོགས་ལ་སྐྲག་པའི་འགྱུར་བ་དྲག་ཏུ་་
འཕེལ་བ་ཕྱི་ལུས་ངག་ཏུ་ཤར་བ་ལ་འཇིགས་རུང་གི་ཉམས་དང་། དེ་ཚིག་ཏུ་
མཛེས་པར་བརྗོད་ན་འཇིགས་རུང་གི་རྒྱན་ཡིན།
དེའི་མཚན་གཞི་དཔེར་བརྗོད་ལ་རྩ་བ་ལས།
རྩེ་མོ་དག་ལ་མེ་གནས་པ། །
བརྒྱ་སྦྱིན་གྱི་ནི་རྡོ་རྗེ་གང་། །
འདི་ནི་དྲན་ན་ལྷ་མིན་གྱི། །
བུད་མེད་མངལ་ནི་ལྟུང་བར་བྱེད། །
ཅེས་གསུངས་པ་སྟེ། རྩེ་མོ་དག་ལས་མེའི་འཚུབ་མ་མཆེད་ཅིང་གནས་པོ་ནི་ལྷ་
དབང་བརྒྱ་སྦྱིན་གྱི་ཕྱག་མཚན་རྡོ་རྗེ་རྩེ་མོ་བརྒྱ་པ་སྟེ་དྲང་སྲོང་ཞོ་འཐུང་གི་རུས་་
223



ལེའུ་གཉིས་པ། དོན་རྒྱན།
པ་ལས་བྱས་པའི་རྡོ་རྗེ་ཕ་ལམ་གྱི་མཚོན་ཆ་ཡིན་ཞིང་། འདི་ནི་མཐོང་བ་དང་ཐོས་
པས་ལྟ་ཅི་སྨོས། སེམས་ལ་དྲན་པ་ཙམ་གྱིས་ཀྱང་ལྷ་མིན་གྱི་བུད་མེད་རྣམས་ཀྱི་
མངལ་ནང་གི་བྱིས་པ་ཡང་རང་དབང་མེད་པར་ས་ལ་ལྟུང་བར་བྱེད་ཅེས་པའི་་་
དོན་ནོ། །འདི་ལས་ལྷ་མིན་གྱི་བུད་མེད་རྣམས་ཀྱི་རྡོ་རྗེ་རྩེ་བརྒྱ་ལ་བརྟེན་ནས་ཕྱི་
ལུས་ཀྱི་སྟེང་དུ་ཐོན་པའི་འཇིགས་རུང་གི་ཉམས་བརྗོད་ཡོད། གོ་དོན་གྱི་དཔེར་
བརྗོད་ལ་དབྱངས་ཅན་དགའ་བློས།
འཕགས་ཡུལ་རིགས་པའི་དབང་ཕྱུག་རྣམ་གཉིས་ཀྱིས། །
ཕས་རྒོལ་སྟོང་གི་སྤོབས་པ་འཕྲོག་པའི་གཏམ། །
དྲན་ཚེ་མུ་སྟེགས་རྒོལ་བ་མཐའ་དག་ནི། །
ཆེས་ཆེར་དངངས་པས་སྲོག་སྙིང་ལྐོག་མར་འབྱིན། །
ཞེས་གསུངས་པ་དང་། ཡོངས་འཛིན་གྱིས《ཕོ་ཉ་གཞོན་ནུ་དོན་གྲུབ》ལས།
བྲེད་ཤ་ཐོན་པའི་ཕྱི་མིག་བགྲད་བཞིན་དུ། །
ལྷམ་དང་བཅས་པར་དམར་ནག་འདྲེས་མའི་ཆུར། །
ཚོམ་མེད་བརྒལ་ཚེ་བར་སྣང་ལེགས་བྲིས་བུའི། །
བཞད་གད་དབྱར་དུས་འབྲུག་སྒྲའི་ཟོལ་གྱིས་བྱུང་། །
ཞེས་གསུངས་པ་ལྟ་བུའོ། །
224



དོན་ཚན་བཅུ་བདུན་པ། རྣམ་གྲངས་བརྗོད་པའི་རྒྱན།
དོན་ཚན་བཅུ་བདུན་པ། རྣམ་གྲངས་
བརྗོད་པའི་རྒྱན།
རྣམ་གྲངས་བརྗོད་པའི་རྒྱན་གྱི་གོ་དོན་དང་དཔེར་བརྗོད།
འདོད་དོན་འགྲུབ་སླད་དོན་གྱི་ནི། །
རྣམ་གྲངས་གཞན་བརྗོད་རྣམ་གྲངས་བརྗོད། །
ཅེས་པ་བཞིན་འདོད་པའི་དོན་གང་ཞིག་འགྲུབ་པར་བྱ་བའི་ཆེད་དུ་དོན་དེ་་་་་་
དངོས་སུ་མ་བརྗོད་པར་དོན་གྱི་རྣམ་གྲངས་གཞན་ཞིག་བརྗོད་པ་དེ་ལ་རྣམ་་་་་་
གྲངས་བརྗོད་པའི་རྒྱུན་ཟེར། རྒྱུན་འདིས་འདོད་དོན་དོན་གྱི་རྣམ་གྲངས་གཞན་
ཞིག་བརྒྱུད་ནས་འགྲུབ་པར་བྱས་ཡོད་པས་ན། འདིར་བརྒྱུད་ནས་བརྗོད་པའི་
རྒྱན་ཞེས་ཀྱང་བྱ།
དེའི་མཚན་གཞི་དཔེར་བརྗོད་ལ་རྩ་བ་ལས།
ས་ཧ་ཀཱ་རའི་སྙེ་མ་རྣམས། །
གཞན་གྱིས་གསོས་འདིས་ཟ་བར་བྱེད། །
225



ལེའུ་གཉིས་པ། དོན་རྒྱན།
དེ་ནི་བདག་གིས་བཟློག་པར་བགྱི། །
ཁྱོད་གཉིས་དལ་གྱིས་འདུག་པར་མཛོད། །
ཅེས་གསུངས་པ་སྟེ། མཛེས་མ་ཞིག་དང་སྐྱེས་པ་ཞིག་གསང་བའི་གཏམ་སྨྲ་བར་
མངོན་དུ་ཕྱོགས་ཀྱང་། གམ་དུ་མི་ཞིག་ཡོད་པ་དེར་དོགས་ནས་བརྗོད་མ་ཕོད་
པར་བསྡད་ཡོད་པའི་སྐབས་སུ། མི་དེས་ཚུལ་དེ་ཤེས་ཀྱང་ཐད་ཀར་མ་བརྗོད་པར་
དོན་གྱི་རྣམ་གྲངས་གཞན་ཞིག་བརྗོད་ནས་འདོད་དོན་འགྲུབ་པར་བྱས་པ་ཞིག་སྟེ།
ཀྱེ་གྲོགས་དག ས་ཧ་ཀཱ་ར(ལྷན་ཅིག་བྱེད་པ)སྟེ་ཨ་མ་མཆོག་གི་སྙེ་མ་རྣམས་
གཞན་གྱིས་གསོས་ཏེ་ཁུ་བྱུག་འདིས་ཟ་བཞིན་འདུག་པས། བདག་འགྲོ་ལ་དེ་ནི་
བཟློག་པར་བགྱི་ཡི། ཁྱོད་གཉིས་ལྷོད་དལ་གྱིས་འདུག་པར་མཛོད་ཅིག་ཅེས་པའི་
དོན་ནོ། །གོ་དོན་གྱི་དཔེར་བརྗོད་ལ་བོད་མཁས་པས།
ཁོ་བོ་དབེན་པའི་ཡོན་ཏན་ལྟ་བའི་ཕྱིར། །
ཞག་འགའ་རི་བོའི་སུལ་ནས་སུལ་དུ་རྒྱུ། །
གྲོགས་དག་ཡིད་འོང་གནས་འདིར་དུས་དེ་སྲིད། །
བློ་དང་བག་བརྐྱངས་ལྷན་ཅིག་བཞུགས་འཚལ་ལོ། །
ཞེས་གསུངས་པ་དང་། ཚེ་ཏན་ཞབས་དྲུང་གིས།
ང་ནི་སྨྲ་བསམ་བརྗོད་མེད་བདེ་སྟེར་བའི། །
གློག་བརྙན་ཁང་དུ་ལྟད་མོར་འཇུག་འདོད་དེ། །
226



དོན་ཚན་བཅུ་བདུན་པ། རྣམ་གྲངས་བརྗོད་པའི་རྒྱན།
ཁྱེད་ཅག་བག་ཕེབས་ཉམས་དགའི་ཁང་བཟང་འདིར། །
ཡིད་མཐུན་གཏམ་བཅས་ལྷན་ཅིག་བཞུགས་པར་མཛོད།།
ཅེས་གསུངས་པ་ལྟ་བུའོ། །
227



ལེའུ་གཉིས་པ། དོན་རྒྱན།
དོན་ཚན་བཅོ་བརྒྱད་པ། ཀུན་ཕན་གྱི་རྒྱན།
ཀུན་ཕན་གྱི་རྒྱན་གྱི་གོ་དོན་དང་དཔེར་བརྗོད།
བྱ་བ་རྩོམ་ཚེ་སྟེས་དབང་གིས། །
རྐྱེན་གཞན་འཛོམས་སྟོན་ཀུན་ཕན་རྒྱན། །
ཞེས་པ་བཞིན་སྒྲུབ་པར་འདོད་པའི་བྱ་བ་གང་ཞིག་སྒྲུབ་བཞིན་པའི་སྐབས་སུ།
འབད་བརྩོན་མ་བྱས་ཀྱང་སྟབས་ལེགས་པའི་དབང་གིས་བྱ་བ་དེ་འགྲུབ་པ་་་་
གྲོགས་ལ་རྐྱེན་གཞན་ཞིག་ཀུན་ནས་ཕན་པར་བྱུང་བའི་ངག་ལ་ཀུན་ཕན་གྱི་རྒྱན་
ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
ཁེངས་པ་གཞོམ་ཕྱིར་དེ་ཡི་ནི། །
རྐང་བ་དག་ལ་ཕྱག་འཚལ་བ། །
བདག་ལ་ཕན་ཕྱིར་སྐལ་བ་ཡི། །
འབྲུག་གི་སྒྲ་ནི་སྒྲོགས་པར་གྱུར། །
228



དོན་ཚན་བཅོ་བརྒྱད་པ། ཀུན་ཕན་གྱི་རྒྱན།
ཅེས་གསུངས་པ་སྟེ། མཛའ་བོ་ལ་མི་འདུད་པའི་ཁེངས་པ་གཞོམ་ཕྱིར་མཛའ་བོ་
བདག་གིས་མཛའ་མོ་དེ་ཡི་རྐང་བ་དག་ལ་ཕྱག་འཚལ་བའི་སྐབས་སུ། བདག་ལ་
ཕན་པ་སྟེ་གྲོགས་བྱ་ཕྱིར་བདག་གི་སྐལ་བའམ་ཁ་རྗེའི་སྟོབས་ལས་བྱུང་བའི་་་་་་
འབྲུག་སྒྲ་སྙན་མོ་སྒྲོགས་པར་གྱུར་ཅེས་པའི་དོན། འདི་ལས་སྒྲུབ་འདོད་ཀྱི་དོན་ནི་
མཛའ་མོའི་ཁེངས་པ་གཞོམ་པ་ཡིན་ལ། དེ་ལ་ཀུན་ནས་ཕན་པར་བྱུང་བའི་རྐྱེན་
ནི་འབྲུག་སྒྲ་བསྒྲགས་པ་ཉིད་ཡིན། དེ་ཡང་འབྲུག་སྒྲས་ཁེངས་པ་ཇི་ལྟར་གཞོམ་པ་
ཡིན་ཞེ་ན། ཚ་བའི་ས་ཁུལ་དུ་གནས་ཤིང་རྟག་ཏུ་ཚ་བས་མནར་བའི་རྒྱ་གར་པ་
རྣམས་ནི་བསིལ་བའི་དངོས་པོ་ལ་རེ་ཞིང་དུང་བ་ཞིག་ཡིན། དེའི་ཕྱིར། མཐའ་
གཅིག་ཏུ་བསིལ་བའི་རང་བཞིན་ཅན་གྱི་ཆར་བའི་སྔ་ལྟས་སུ་གྱུར་པའི་འབྲུག་སྒྲ་
ནི་ཁོ་ཚོའི་སྙན་ལམ་དུ་ཆེས་ཤིན་ཏུ་སྙན་པ་ཞིག་ཡིན་ལ། དེས་ཁོ་ཚོའི་ཡིད་ལ་བདེ་
བ་སྟེར། ཡིད་ལ་བདེ་བའི་ཚོར་སྣང་གིས་ཁྱབ་པའི་སྐབས་སུ་འདོད་སེམས་འཕེལ་
ངེས་ཡིན། འདོད་སེམས་འཕེལ་ན་མཛའ་བོ་ལ་མི་འདུད་པའི་ཁེངས་པ་ངང་གིས་
ཞིག་འགྲོ་བ་རེད། དེའི་སྟབས་ཀྱིས་འབྲུག་སྒྲ་ནི་ཁེངས་པ་གཞོམ་པའི་དངོས་རྒྱུ་
མིན་ཡང་བརྒྱུད་རྒྱུ་ལྟ་བུར་གྱུར་འདུག གོ་དོན་གྱི་དཔེར་བརྗོད་ལ་དབྱངས་ཅན་
དགའ་བློས།
ཕྱོགས་རིས་མེད་པར་རིག་པའི་གནས་རྣམས་ལ། །
ལེགས་པར་སྦྱངས་པའི་དགའ་སྟོན་མྱང་འདོད་ཚེ། །
ངེས་པ་དོན་ལྡན་མཁས་པའི་དབང་པོ་ནི། །
229



ལེའུ་གཉིས་པ། དོན་རྒྱན།
བསོད་ནམས་ཟོང་གིས་དགུག་བཞིན་གནས་འདིར་བྱོན།།
ཞེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས།
ཁ་བ་ཅན་གྱི་ངོ་མཚར་རིག་གཞུང་སོགས། །
ཕྲ་ཞིབ་བློ་ཡིས་དཔྱོད་འདོད་སྐྱེས་པ་ན། །
ཕུལ་བྱུང་མི་རབས་རྗེས་མ་གསོ་སྐྱོང་གི །
གཟི་བརྗིད་ལྡན་པའི་ལས་འགན་གྲོགས་སུ་ཐོབ། །
ཅེས་གསུངས་པ་ལྟ་བུའོ། །
230



དོན་ཚན་བཅུ་དགུ་པ། བསྙོན་དོར་གྱི་རྒྱན།
དོན་ཚན་བཅུ་དགུ་པ། བསྙོན་དོར་གྱི་རྒྱན།
1. བསྙོན་དོར་གྱི་རྒྱན་གྱི་གོ་དོན་བཤད་པ།
དོན་གཞན་ཅུང་ཟད་བརྗོད་པའི་ཕྱིར། །
བརྗོད་དོན་ལ་བསྙོན་བསྙོན་དོར་རྒྱན། །
ཞེས་པ་བཞིན་དོན་གཞན་ཏེ་བརྗོད་དོན་གྱི་ཡོན་ཏན་གང་ཞིག་ཅུང་ཟད་དམ་་་་་
མངོན་ཆུང་བའི་ལམ་ནས་བརྗོད་པའི་ཕྱིར་དུ་བརྗོད་དོན་ལ་བསྙོན་དོར་བ་ནི་་་་
བསྙོན་དོར་གྱི་རྒྱན་ཡིན།
2. བསྙོན་དོར་གྱི་རྒྱན་གྱི་དབྱེ་བ་བཤད་པ།
ཁྱད་ཆོས་ཡུལ་དང་རང་བཞིན་བཅས། །
བསྙོན་དོར་རྒྱན་ལ་གསུམ་ཡོད་དོ། །
ཞེས་པ་སྟེ། བསྙོན་དོར་གྱི་རྒྱན་ལ་ཁྱད་ཆོས་ལ་བསྙོན་དོར་བ་དང་། ཡུལ་ལ་
བསྙོན་དོར་བ། རང་བཞིན་ལ་བསྙོན་དོར་བ་བཅས་གསུམ་ཡོད་པ་ལས་བརྩམས་
ཆོས་ཀྱི་ཁྲོད་དུ་མང་དུ་མཐོང་ཞིང་རྩོམ་རིག་གསར་རྩོམ་ལ་ཉེ་བར་མཁོ་བ་ནི་ནང་
231



ལེའུ་གཉིས་པ། དོན་རྒྱན།
གསེས་དང་པོ་ཁྱད་ཆོས་ལ་བསྙོན་དོར་བ་ཡིན། དེའི་ཕྱིར། ང་ཚོས་ནང་གསེས་
དང་པོའི་གོ་དོན་དང་དཔེར་བརྗོད་ལ་སྦྱངས་པས་ཆོག
3. ཁྱད་ཆོས་ལ་བསྙོན་དོར་གྱི་གོ་དོན་དང་དཔེར་བརྗོད་བཤད་་
ཆོས་ལ་བསྙོན་དོར་དོན་གཞན་ཞིག །
ཅུང་ཟད་སྟོན་པ་ཆོས་བསྙོན་དོར། །
ཞེས་པ་བཞིན་བརྗོད་དོན་གྱི་ཁྱད་ཆོས་ལ་དེ་མིན་ཞེས་བསྙོན་དོར་ཏེ་དོན་གཞན་
ཞིག་ཅུང་ཟད་དེ་ཚིག་གི་ཤུགས་ནས་སྟོན་པར་བྱེད་པ་ལ་ཁྱད་ཆོས་ལ་བསྙོན་དོར་
ཟེར།།
དེའི་མཚན་གཞི་དཔེར་བརྗོད་ལ་རྩ་བ་ལས།
འདོད་པ་དག་ནི་མདའ་ལྔ་པ། །
མ་ཡིན་སྒྲོ་ལྡན་སྟོང་ཕྲག་ཡོད། །
ཅེས་གསུངས་པ་སྟེ། འདོད་པ་སྟེ་འདོད་ལྷ་དགའ་རབ་དབང་ཕྱུག་ནི་མདའ་ལྔ་པ་
ཞེས་ཀུན་ལ་གྲགས་ཀྱང་དེ་མ་ཡིན་ཏེ། འདི་ལ་སྒྲོ་ལྡན་ཏེ་མདའ་མོ་སྟོང་ཕྲག་ཡོད་
ཅེས་པའི་དོན་ནོ། །འདི་ལས་དགའ་རབ་དབང་ཕྱུག་གི་ཁྱད་ཆོས་མདའ་ལྔ་ཡོད་
པ་དེར་བསྙོན་དོར་ནས་མདའ་སྟོང་ཕྲག་ཡོད་པ་བརྗོད་པས། མདའ་ལྔའི་ནུས་པ་
ནི་མདའ་སྟོང་ཕྲག་གི་ནུས་པ་དང་འདྲ་བ་ཅུང་ཟད་བསྟན་པ་སྟེ་ཚིག་ཤུགས་སུ་་་
232



དོན་ཚན་བཅུ་དགུ་པ། བསྙོན་དོར་གྱི་རྒྱན།
བསྟན་ཡོད་དོ། །གོ་དོན་གྱི་དཔེར་བརྗོད་ལ་པཎ་ཆེན་བསྟན་པའི་དབང་ཕྱུག་གིས།
སྐད་གཉིས་སྨྲ་བའི་དབང་ཕྱུག་འབྲོག་མི་གང་། །
ཐོས་འཛིན་གཉིས་པ་མ་ཡིན་བརྒྱ་ཕྲག་དང་། །
ལྡན་པ་ཉིད་དེ་མིན་ན་ཐུན་མོང་དང་། །
ཐུན་མིན་གཞུང་ལུགས་བྱེ་བ་ཇི་ལྟར་ཐོས། །
ཞེས་གསུངས་པ་དང་། ཚེ་ཏན་ཞབས་དྲུང་གིས།
ཀྲུང་གོ་རྒྱལ་ཁབ་ཁྱོན་དུ་སྐྱེས་པའི་མི། །
དུང་ཕྱུར་དུ་མར་སོན་པའི་གཏམ་དེ་རྫུན། །
གལ་སྲིད་བདེན་ན་དེ་སྙེད་བསམ་པའི་བློ། །
མཐུན་སྒྲིལ་ཆེན་པོའི་སྲོལ་དུ་ཇི་ལྟར་འོངས། །
ཞེས་གསུངས་པ་ལྟ་བུའོ། །
233



ལེའུ་གཉིས་པ། དོན་རྒྱན།
དོན་ཚན་ཉི་ཤུ་པ། སྦྱར་བའི་རྒྱན།
1. སྦྱར་བའི་རྒྱུན་གྱི་གོ་དོན་བཤད་པ།
སྦྱར་བ་གཟུགས་གཅིག་ལྡན་པའི་ཚིག །
དུ་མའི་དོན་ཅན་ཉིད་དུ་འདོད། །
ཅེས་དཔལ་ལྡན་དཎྜིས་གསུངས་པ་བཞིན་སྦྱར་བའི་རྒྱན་ནི་ཚིག་གི་སྦྱོར་བ་གཅིག་
ཉིད་ལ་མི་འདྲ་བའི་དོན་དུ་མ་དང་ལྡན་པ་ཞིག་ཡིན་པར་འདོད། ཡང་གཅིག་
བཤད་ན། ཚིག་གཅིག་མི་འདྲ་བའི་དོན་དུ་མ་ལ་སྦྱར་རུང་བ་ནི་སྦྱར་རྒྱན་ཡིན་
ནོ། །དེ་ཡང་སྦྱར་བ་ལ་སྒྲ་སྦྱར་དང་དོན་སྦྱར་གཉིས་ཡོད་དེ། མིང་གཅིག་གཞི་དུ་
མར་དོན་མི་འདྲ་བའི་སྒོ་ནས་འཇུག་པ་ལ་སྒྲ་སྦྱར་དང་དོན་འདྲ་བའི་སྒོ་ནས་་་་་
འཇུག་པ་ལ་དོན་སྦྱར་ཟེར།
2. སྦྱར་བའི་རྒྱན་གྱི་དབྱེ་བ་བཤད་པ།
དབྱེ་ན་གཅོད་མཚམས་ཐ་དད་མིན། །
གཅོད་མཚམས་ཐ་དད་ཚིག་འདྲ་དང་། །
བྱ་བ་ཐ་དད་མིན་པ་དང་། །
234



དོན་ཚན་ཉི་ཤུ་པ། སྦྱར་བའི་རྒྱན།།
བྱ་བ་འགལ་མིན་འགལ་བའི་ལས། །
ངེས་པ་ཅན་དང་ངེས་པ་འགོག །
འགལ་མེད་འགལ་བ་ཅན་ཏེ་དགུ། །
ཞེས་པ་སྟེ། སྦྱར་རྒྱན་ལ་ནང་གསེས་ཀྱི་དབྱེ་བ་ནི་དགུ་ཡོད་མོད། ང་ཚོས་སྦྱར་
རྒྱན་གྱི་རྩ་བའི་དབྱེ་བ་གཉིས་ཏེ་གཅོད་མཚམས་ཐ་དད་ཡིན་པ་དང་ཡིན་པ་་་་་
གཉིས་སྦྱངས་ན་ཆོག
3. སྦྱར་བའི་རྒྱན་གྱི་རྩ་བའི་དབྱེ་བ་གཉིས་པོའི་ངོས་འཛིན་་་་་་་
བཤད་པ།
(1)གཅོད་མཚམས་ཐ་དད་མིན་པའི་སྦྱར་བ།
ཚིག་གཅིག་གཅོད་མཚམས་གཅིག་པའི་སྒོས། །
དུ་མའི་དོན་ལ་སྦྱར་རུང་ཞིང་། ། ་
ཡིད་འཕྲོག་དཔལ་དག་ལྡན་པ་ནི། །
ཐ་དད་མིན་པའི་སྦྱར་རྒྱན་ནོ། །
ཞེས་པ་བཞིན་ཚིག་གཅིག་གཅོད་མཚམས་ཀྱང་གཅིག་པའི་སྒོ་ནས་སྦྱར་གཞི་མི་་་
འདྲ་བར་སྦྱར་རུང་ཞིང་། ཡིད་དབང་འཕྲོག་པའི་ཡོན་ཏན་དང་ལྡན་པ་ཞིག་ལ་
གཅོད་མཚམས་ཐ་དད་མིན་པའི་སྦྱར་རྒྱན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
235



ལེའུ་གཉིས་པ། དོན་རྒྱན།
ཨུ་ད་ཡ་གནས་མཛེས་པ་ཅན། །
དཀྱིལ་འཁོར་ལ་ཆགས་རྒྱལ་པོ་འདི། །
མྲྀ་དུ་ཀ་རས་འཇིག་རྟེན་གྱི། །
ཡིད་ནི་རབ་ཏུ་འཕྲོག་པར་བྱེད། །
ཅེས་གསུངས་པ་སྟེ། ཤོ་ལོ་ཀ་འདི་ཁྱད་གཞི་རྒྱལ་པོ་དང་ཟླ་བ་གཉིས་ལ་འཇུག་པ་
ལས། རྒྱལ་པོ་ལ་འཇུག་པའི་སྐབས་སུ་ཨུ་ད་ཡ་སྟེ་དར་བཞིན་པའི་རྒྱལ་སྲིད་ལ་
གནས་ཤིང་གཞན་ཡིད་འཕྲོག་པའི་མཛེས་པ་ཅན། མངའ་འབངས་ཀྱི་དཀྱིལ་
འཁོར་ལ་ཆགས་ཏེ་དེ་དག་བྱམས་བརྩེས་སྐྱོང་བའི་རྒྱལ་པོ་འདི། ལྤ་དུ་ཀ་ར་སྟེ་
དཔྱ་ཁྲལ་རན་པོས་འཇིག་རྟེན་གྱི་ཡིད་དབང་རབ་ཏུ་འཕྲོག་པར་བྱེད་པ་ཡིན་་་་་
ཞེས་པའོ། །ཟླ་བ་ལ་འཇུག་པའི་སྐབས་སུ་ཨུ་ད་ཡ་སྟེ་ཤར་གྱི་རི་བོར་གནས་ཤིང་
འོད་དཀར་པོའི་མཛེས་པ་ཅན། མཚམས་སྤྲིན་དམར་པོའི་དཀྱིལ་འཁོར་ལ་གནས་
པའི་རྒྱུ་སྐར་གྱི་རྒྱལ་པོ་ཟླ་བ་འདི། ཨོཾ་དུ་ཀ་ར་སྟེ་འོད་སྣང་འཇམ་པོས་འཇིག་རྟེན་
གྱི་ཡིད་དབང་རབ་ཏུ་འཕྲོག་པར་བྱེད་པ་ཡིན་ཞེས་པའོ། །ཤོ་ལོ་ཀ་འདི་ནི་ཚིག་གི་
གཅོད་མཚམས་གཅིག་པའི་སྒོ་ནས་སྦྱར་གཞི་མི་འདྲ་བ་རྒྱལ་པོ་དང་ཟླ་བ་གཉིས་
ལ་སྦྱར་བས་ན། གཅོད་མཚམས་ཐ་དད་མིན་པའི་སྦྱར་རྒྱན་གྱི་དཔེར་བརྗོད་དུ་
སོང་བ་ཡིན་ནོ། །གོ་དོན་གྱི་དཔེར་བརྗོད་ལ་བོད་མཁས་པས།
གཉིས་སྐྱེས་ཚོགས་ཀྱི་དབུས་ན་མངོན་མཐོ་བ། །
མགྲིན་སྔོན་ཅན་གྱི་གཙུག་ཕུད་ལ་གནས་པའི། །
236



དོན་ཚན་ཉི་ཤུ་པ། སྦྱར་བའི་རྒྱན།
ཡིད་འོང་འོད་ཀྱི་ཐིག་ལེ་གསར་ཆགས་པ། །
དཔལ་འདི་འཇིག་རྟེན་ཀུན་གྱི་ཡི་གར་འོང་། །
ཞེས་གསུངས་པ་དང་། དབྱངས་ཅན་དགའ་བློས།
སྲིད་ན་ཆེས་དཀོན་འདོད་དགུ་འབྱུང་བའི་གནས། །
སྐལ་ལྡན་ཡིད་ཀྱི་རེ་བ་སྐོང་བྱེད་ཅིང་། །
ནམ་ཡང་བཀྲ་ཤིས་དགེ་མཚན་དཔལ་གྱིས་མཛེས། །
ཀུན་དགའི་དགའ་སྟོན་མཆོག་ལ་སྦྱོར་འདི་རྨད། །
ཅེས་གསུངས་པ་ལྟ་བུའོ། །
(2)གཅོད་མཚམས་ཐ་དད་པའི་སྦྱར་བ།
ཚིག་གཅིག་གཅོད་མཚམས་མི་འདྲ་བས། །
དུ་མའི་དོན་ལ་སྦྱར་རུང་ཞིང་། །
ཡིད་འཕྲོག་དཔལ་དག་ལྡན་པ་ནི། །
གཅོད་མཚམས་ཐ་དད་སྦྱར་བ་འོ། །
ཞེས་པ་བཞིན་ཚིག་གཅིག་གཅོད་མཚམས་མི་འདྲ་བའི་སྒོ་ནས་སྦྱར་གཞི་མི་འདྲ་
བར་སྦྱར་རུང་ཞིང་། ཡིད་དབང་འཕྲོག་པའི་ཡོན་ཏན་དང་ལྡན་པ་ཞིག་ལ་གཅོད་
237



ལེའུ་གཉིས་པ། དོན་རྒྱན།
མཚམས་ཐ་དད་པའི་སྦྱར་རྒྱན་ཟེར། །
དེའི་མཚན་གཞི་དཔེར་བརྗོད་ལ་རྩ་བ་ལས།
དོ་ཥཱ་ཀ་རེ་ཎ་སམ་དྷ་ན། །
ནཀྵ་ཏྲ་པ་ཐ་བསྟི་ནཱ། །
པྲ་ཛྙཱ་པྲ་དོ་ཤོ་མ་མི། །
མ་སྲི་ཡཾ་ཀི་སྣ་བཱདྷ་ཏེ། །
ཞེས་གསུངས་པ་འདི་གཅོད་མཚམས་མི་འདྲ་བའི་སྒོ་ནས་བོད་སྐད་དུ་བསྒྱུར་ན་་
ཤོ་ལོ་ཀ་གཉིས་སུ་འགྱུར་བ་ལས་དང་པོ་ནི།
རྒྱལ་རིགས་ལམ་ལ་མི་གནས་པ། །
རྒྱལ་པོ་སྐྱོན་གྱི་འབྱུང་གནས་དང་། །
བསྡོངས་ནས་སྐྱོན་མང་དག་གིས་བདག །
དགའ་བ་མེད་པར་ཅིས་མ་མནར། །
ཞེས་པ་སྟེ། རྒྱལ་རིགས་ཀྱི་ལམ་བཟང་པོ་ལ་མི་གནས་པའི་རྒྱལ་པོ་འདི་སྐྱོན་གྱི་
འབྱུང་གནས་ཏེ་གྲོགས་ངན་པ་དང་བསྡོངས་ནས་བདག་རང་སྐྱོན་མང་པོས་་་་་
དགའ་བ་མེད་པར་ཅིས་མ་མནར་ཏེ་མནར་རོ་ཞེས་པའི་དོན་ནོ། །
གཉིས་པ་ནི།
238



དོན་ཚན་ཉི་ཤུ་པ། སྦྱར་བའི་རྒྱུན།
རྒྱུ་སྐར་ལམ་ལ་རབ་གནས་པ། །
མཚན་མོར་བྱེད་པ་དང་འབྲེལ་ནས། །
སྲོད་དུས་ཟླ་བས་བདག་འདི་ལྟར། །
དགའ་བ་མེད་པར་ཅིས་མ་མནར། །
ཞེས་པ་སྟེ། རྒྱུ་སྐར་ལམ་སྟེ་ནམ་མཁར་རབ་ཏུ་གནས་ཤིང་མཚན་མོར་བྱེད་པ་སྟེ་
ཉིན་མོའི་དུས་མཚན་མོའི་དུས་སུ་སྒྱུར་མཁན་གང་ཞིག་དང་འབྲེལ་ནས། སྲོད་
དུས་ཀྱི་ཟླ་བས་འདོད་པས་ཉེན་པ་བདག་རང་འདི་ལྟར་དགའ་བ་མེད་པར་ཅིས་
མ་མནར་ཏེ་མནར་རོ་ཞེས་པའི་དོན་ནོ། །གོ་དོན་གྱི་དཔེར་བརྗོད་ལ་བོད་མཁས་
པས། །
ལས་ཀྱི་རང་བཞིན་སྣ་ཚོགས་ཤིང་རྟ་ཡིས། །
བསྐྱོད་པའི་དཔལ་གྱི་འདབ་མ་ཡིད་འོང་མ། །
ཡང་དང་ཡང་དུ་སྲེད་པས་འཁོར་འགྲོ་བ། ། -
འདི་དག་རྣམས་ལ་གཏད་སོ་ཇི་ལྟར་ཡོད། །
ཅེས་གསུངས་པ་དང་། འཇུ་མི་ཕམ་འཇམ་དབྱངས་རྣམ་རྒྱལ་རྒྱ་མཚོས།
ཆུ་དང་ལྡན་པའི་པད་མ་གཞོན་ནུ་འདི། །
ཆུ་འཛིན་དབང་པོའི་རྗེས་སུ་མཐུན་བྱེད་ཅིང་། །
239



བབ
=
ལེའུ་གཉིས་པ། དོན་རྒྱན།
ཆུ་ཤེལ་གནས་བཟང་རྣམ་པར་བཀྲ་བ་ན། །
ཆུ་བཅུད་ཆང་གིས་མྱོས་བཞིན་བདེ་བར་ཟིམ། །
ཞེས་གསུངས་པ་ལྟ་བུའོ། །
240



དོན་ཚན་ཉེར་གཅིག་པ། ཁྱད་པར་བརྗོད་པའི་རྒྱན།
དོན་ཚན་ཉེར་གཅིག་པ། ཁྱད་པར་བརྗོད་པའི་རྒྱན།
1. ཁྱད་པར་བརྗོད་པའི་རྒྱན་གྱི་གོ་དོན་བཤད་པ།
ཁྱད་པར་རབ་ཏུ་བསྟན་པའི་ཕྱིར། །
ཡོན་ཏན་རིགས་དང་བྱ་བ་སོགས། །།
གང་དུ་མ་ཚང་ཉིད་བསྟན་པ། །
དེ་ནི་ཁྱད་པར་བརྗོད་པར་འདོད། །
ཅེས་དཔལ་ལྡན་དཎྜིས་གསུངས་པ་བཞིན་བརྗོད་དོན་གྱི་སྟེང་ན་ཡོད་པའི་ཁྱད་་་་
པར་གྱི་ཡོན་ཏན་རབ་ཏུ་བསྟན་པའི་ཕྱིར་དུ། ཡོན་ཏན་དང་རིགས། བྱ་བ་སོགས་
གང་ལ་མ་ཚང་ཡང་ཚང་བ་བཞིན་དུ་བྱ་བ་བྱེད་ནུས་པར་སྟོན་པ་དེ་ལ་ནི་ཁྱད་་་་
པར་བརྗོད་པའི་རྒྱན་ཟེར།
2. ཁྱད་པར་བརྗོད་པའི་རྒྱན་གྱི་དབྱེ་བ་བཤད་པ།
དབྱེ་ན་ཡོན་ཏན་རིགས་དང་ལས། །
རྫས་དང་རྒྱུ་ཡི་ཁྱད་པར་ལ། །
241



ལེའུ་གཉིས་པ། དོན་རྒྱུན།
ཞེས་པ་སྟེ། ཁྱད་པར་བརྗོད་པའི་རྒྱུན་ལ་ཡོན་ཏན་མ་ཚང་བའི་ཁྱད་པར་བརྗོད་
པ་སོགས་ནང་གསེས་ཀྱི་དབྱེ་བ་ལྔ་ཡོད་པ་ལས་དང་པོ་བཤད་ན་གཞན་རྣམས་་་
ཞོར་ལ་ཤེས་འགྲོ།
3. ཡོན་ཏན་མ་ཚང་བའི་ཁྱད་པར་བརྗོད་པའི་རྒྱན་གྱི་ངོས་་་་་་་
འཛིན་བཤད་པ།
ཁྱད་པར་རབ་ཏུ་བསྟན་པའི་ཕྱིར། །
བརྗོད་འདོད་དོན་ལ་ཡོན་ཏན་ནི། །
མ་ཚང་ཚང་དང་འདྲ་བར་སྟོན། །
ཡོན་ཏན་མ་ཚང་ཁྱད་པར་བརྗོད། །
ཅེས་པ་བཞིན་བརྗོད་འདོད་ཀྱི་དོན་གྱི་ཁྱད་པར་རབ་ཏུ་བསྟན་ཕྱིར། ཐུན་མོང་ལ་
ཡོད་པའི་ཡོན་ཏན་ནམ་ནུས་པ་མ་ཚང་ན་ཡང་ཚང་བ་དང་འདྲ་བར་བྱ་བ་བྱེད་་
ནུས་པ་སྟོན་པའི་རྒྱན་ལ་ཡོན་ཏན་མ་ཚང་བའི་ཁྱད་པར་བརྗོད་པའི་རྒྱན་ཟེར།
འདི་བཞིན་དུ་རིགས་རྒྱུད་དམ་ཡང་ན་ཚན་ཁག་དང་། བྱ་བ། རྫས་སམ་ཆ་རྐྱེན།
རྒྱུ་བཅས་ཆ་མི་ཚང་ཡང་ཚང་བ་བཞིན་དུ་བྱ་བ་བྱེད་ནུས་པ་བསྟན་ནས། བརྗོད་
དོན་གྱི་ཁྱད་པར་གསལ་བར་བྱེད་པ་ལ་དེ་དག་གི་རྒྱན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
མེ་ཏོག་གཞུ་ཅན་དག་གི་མཚོན། །
242



དོན་ཚན་ཉེར་གཅིག་པ། ཁྱད་པར་བརྗོད་པའི་རྒྱན།
རྩུབ་པ་མ་ཡིན་རྣོ་བའང་མིན། །
དེ་ལྟ་ན་ཡང་འདི་ཡིས་ནི། །
ས་གསུམ་དག་ལས་རྒྱལ་བར་གྱུར། །
ཅེས་གསུངས་པ་སྟེ། མེ་ཏོག་གཞུ་ཅན་ཏེ་འདོད་ལྷ་དགའ་རབ་དབང་ཕྱུག་གི་
མཚོན་ཆ་མེ་ཏོག་གི་མདའ་མོ་ནི་རྩུབ་པ་མ་ཡིན་ལ་རྣོ་བའང་མིན་པ་སྟེ། མཚོན་ཆ་
གཞན་ལ་ཚང་བའི་ཡོན་ཏན་མི་ཚང་ན་ཡང་ཚང་བ་བཞིན་དུ་འདི་ཡིས་ནི་དགའ་
རབ་དབང་ཕྱུག་ས་གསུམ་ལས་རྣམ་པར་རྒྱལ་བར་བྱས་སོ་ཞེས་པའོ། །འདི་ལས་
མཚོན་ཆ་མེ་ཏོག་གི་མདའ་མོ་ལ་ཡོན་ཏན་མ་ཚང་བ་བསྟན་ནས། དེའི་ཁྱད་པར་
གྱི་ཡོན་ཏན་ཏེ་སེམས་ཅན་གྱི་ཡིད་ལ་འདོད་པ་སྦྱིན་པར་བྱེད་པ་གསལ་བར་་་་་
བསྟན་ཡོད། གོ་དོན་གྱི་དཔེར་བརྗོད་ལ་བོད་མཁས་པས།
ཚངས་པར་སྤྱོད་ལྡན་ཁྱོད་ཀྱི་བླ་གོས་ནི། །
མཁྲེགས་མིན་སྲ་བ་མ་ཡིན་མཐུག་པའང་མིན། །
དེ་ལྟ་ན་ཡང་མེ་ཏོག་གཞུ་ཅན་གྱིས། །
མཚོན་ཆར་ཅི་ཙམ་ཕབ་ཀྱང་བརྫི་མ་ལགས། །
ཞེས་གསུངས་པ་དང་། དབྱངས་ཅན་དགའ་བློས།
སྨྲ་བའི་དབང་པོ་ཁྱོད་ཀྱི་རྣམ་དཔྱོད་འདི། །
243



ལེའུ་གཉིས་པ། དོན་རྒྱན།
རབ་ཏུ་སྲ་ཞིང་རྩུབ་པའི་རང་བཞིན་དང་། །
ཤིན་ཏུ་རྣོ་བའི་ངར་དང་མི་ལྡན་ཡང་། །
ལོག་རྟོག་ཚང་ཚིང་ཅིག་ཅར་གཅོད་འདི་མཚར། །
ཞེས་གསུངས་པ་ལྟ་བུའོ། །
244



དོན་ཚན་ཉེར་གཉིས་པ། འགལ་བའི་རྒྱན།
དོན་ཚན་ཉེར་གཉིས་པ། འགལ་བའི་རྒྱན།
1. འགལ་བའི་རྒྱན་གྱི་གོ་དོན་བཤད་པ།
འགལ་བའི་ཆོས་འགའ་གཞི་གཅིག་ལ། །
མཉམ་དུ་འགྲོགས་སྟོན་འགལ་བའི་རྒྱན། །
ཞེས་པ་བཞིན་བརྗོད་པར་འདོད་པའི་དངོས་པོ་གཅིག་ཉིད་ལ་འགལ་བའི་ཆོས་་་
འགའ་མཉམ་དུ་འགྲོགས་པ་སྟོན་པའི་རྒྱན་ཞིག་ལ་འགལ་བའི་རྒྱན་ཞེས་བྱ།
2. འགལ་བའི་རྒྱན་གྱི་དབྱེ་བ་བཤད་པ།
དབྱེ་ན་དྲུག་སྟེ་ཁྱད་གཞི་ནི། །
ཐ་དད་བྱ་བ་འགལ་བ་དང་། །
ཡོན་ཏན་རྫས་དང་ཆོས་མང་འགལཾ། །
གཞི་གཅིག་བྱ་འགལ་སྦྱར་འགལ་ལོ། །
ཞེས་པ་སྟེ། འགལ་བའི་རྒྱན་ལ་ཁྱད་གཞི་ཐ་དད་པའི་བྱ་བ་འགལ་བ་སོགས་ནང་
གསེས་ཀྱི་དབྱེ་བ་དྲུག་ཡོད་པ་ལས། ང་ཚོར་ཉེ་བར་མཁོ་བ་ནི་གཞི་ཐ་དད་པའི་བྱ་
245



ལེའུ་གཉིས་པ། དོན་རྒྱན། །
བ་འགལ་བ་དང་། གཞི་གཅིག་གི་ཡོན་ཏན་འགལ་བ། རྫས་འགལ་བ། གཞི་
གཅིག་གི་བྱ་བ་འགལ་བ་བཅས་ཡིན།
3. འགལ་བའི་རྒྱན་གྱི་ནང་གསེས་འགའི་ངོས་འཛིན།
(1)གཞི་ཐ་དད་པའི་བྱ་བ་འགལ་བ།
ཁྱད་གཞི་ཐ་དད་བྱ་བ་འགལ། །
མཉམ་དུ་འགྲོགས་སྟོན་དེ་ཡི་རྒྱན། །
ཞེས་པ་བཞིན་ཁྱད་གཞི་ཐ་དད་པའི་བྱ་བ་འགལ་བ་གཉིས་གཞི་གཅིག་ཏུ་མཉམ་
དུ་འགྲོགས་པ་སྟོན་པའི་རྒྱུན་ལ་གཞི་ཐ་དད་པའི་བྱ་བ་འགལ་བའི་རྒྱན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
ངང་བའི་རྒྱལ་པོ་རྣམས་དག་ནི། །
མྱོས་པའི་གདངས་སྙན་ཅ་ཅོ་འཕེལ། །
རྨ་བྱ་རྣམས་ཀྱི་སྒྲ་དག་ནི། །
ཡིད་འོང་ཉིད་དང་བྲལ་བས་ཉམས། །
ཞེས་གསུངས་པ་སྟེ། སྟོན་ཀའི་དུས་སུ་ངང་བའི་རྒྱལ་པོ་སྟེ་ལུས་དཀར་ཞིང་རྐང་
པ་དང་མཆུ་དམར་པོས་མཚན་པའི་ངང་བ་རྣམས་ནི་ཡིད་དགའ་བས་མྱོས་པའི་་
གདངས་སྙན་པའི་ཅ་ཅོ་འཕེལ་བ་དང་། རྨ་བྱ་རྣམས་ནི་ཆར་སྤྲིན་འབྲུག་སྒྲ་ཅན་
ཡིད་འོང་ཉིད་དང་བྲལ་བས་གདངས་སྙན་པའི་ཅ་ཅོ་ཉམས་སོ་ཞེས་པའི་དོན།
246



དོན་ཚན་ཉེར་གཉིས་པ། འགལ་བའི་རྒྱན། །
འདི་ལས་ཐ་དད་པའི་ཁྱད་གཞི་ནི་ངང་བའི་རྒྱལ་པོ་དང་རྨ་བྱ་གཉིས་ཡིན་ལ་བྱ་་
བ་འགལ་བ་ནི་འཕེལ་བ་དང་ཉམས་པ་གཉིས་ཡིན། གཞི་གཅིག་ལ་མཉམ་དུ་
འགྲོགས་པ་ཞེས་པའི་གཞི་གཅིག་ནི་སྟོན་གྱི་དུས་ཡིན་ནོ། །གོ་དོན་གྱི་དཔེར་
བརྗོད་ལ་བོད་མཁས་པས།
ཐར་བ་འདོད་རྣམས་དྲི་མེད་བསླབ་གཞིའི་རྒྱུན། ། །
སྙིང་ལ་སེམས་པས་རབ་དགའི་སྣང་བ་རྒྱས། །
ལུས་མེད་ཕྱོགས་གྱུར་ནག་པོའི་རྩ་ལག་རྣམས། །
དགའ་བའི་རྣམ་འགྱུར་རབ་སྤངས་མྱ་ངན་འཛིན། །
ཞེས་གསུངས་པ་དང་། ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
ཐུབ་དབང་སྨྲ་བའི་ཉི་མ་མངོན་གསལ་ཚེ། །
སྐལ་བཟང་སྙིང་ལ་ཆོས་ཀྱི་དགའ་བདེ་འཕེལ། །
ཡིད་སྲུབས་གཉེན་གྱུར་སྐལ་བས་ཕོངས་པ་རྣམས། །
དགའ་མེད་མྱ་ངན་དྲག་པོས་ཀུན་ཏུ་གདུང་། །
ཞེས་གསུངས་པ་ལྟ་བུའོ། །
(2)གཞི་གཅིག་གི་ཡོན་ཏན་འགལ་བ།
ཁྱད་གཞི་གཅིག་ལ་འགལ་བ་ཡི། །
247



ལེའུ་གཉིས་པ། དོན་རྒྱན།
ཡོན་ཏན་གཉིས་ལྡན་ཡོན་ཏན་འགལ། །
ཞེས་པ་བཞིན་ཁྱད་གཞི་གཅིག་ལ་ཡོན་ཏན་འགལ་བ་གཉིས་ཡོད་པ་སྟོན་པར་་་་་
བྱེད་པའི་རྒྱན་ལ་གཞི་གཅིག་གི་ཡོན་ཏན་འགལ་བའི་རྒྱན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
དབྱར་སྐྱེས་ཆུ་འཛིན་དག་གིས་ནི། །
ནམ་མཁའ་ཡུལ་ངན་ལྟ་བུར་སྤྱོད། །
ཆགས་པ་ཡིས་ཀྱང་འགྲོ་བ་ཡི། །
ཡིད་ནི་ཀུན་ཏུ་ཆགས་པར་གྱུར། །
ཅེས་གསུངས་པ་སྟེ། དབྱར་ཁའི་དུས་སུ་སྐྱེས་པའི་ཆུ་འཛིན་ཏེ་ཆར་སྤྲིན་སྟུག་པོས་
ནམ་མཁའི་གོ་སྐབས་ཕྲོགས་ཏེ་ཡུལ་ངན་པ་སྟེ་མི་སྡུག་པ་ལྟ་བུར་གཏོང་བ་དང་།
ཆགས་ལྡན་གྱི་འགྲོ་བའི་ཡིད་ལ་ནི་ཆགས་པ་སྦྱིན་པའི་ནུས་པ་ཡིས་ཀུན་ཏུ་ཆགས་
པའི་བདེ་བས་ཁྱབ་པར་གྱུར་ཅེས་པའི་དོན་ནོ། །འདི་ལས་ཁྱད་གཞི་སྤྲིན་གཅིག་
ཉིད་ལ་འགལ་བའི་ཡོན་ཏན་གཉིས་ལྡན་པ་བསྟན་ཡོད་དེ། ཆགས་བྲལ་ནམ་
མཁའ་མི་སྡུག་པར་བཏང་སྟེ་སྐྱོ་བ་ལྟར་བྱས་པ་དང་། ཆགས་ལྡན་འགྲོ་བ་རྣམས་
ཆགས་པའི་བདེ་བས་ལུས་སེམས་ཁྱབ་པར་བྱས་པའི་ཚུལ་བསྟན་ཡོད། གོ་དོན་གྱི་
དཔེར་བརྗོད་ལ་བོད་མཁས་པས།
ངེས་པར་རྣམ་བཀྲ་འདོད་པའི་ཡོན་ཏན་ཚོགས། །
248



དོན་ཚན་ཉེར་གཉིས་པ། འགལ་བའི་རྒྱན།
ཚར་དུ་དངར་བས་ཐོར་བའི་བྱ་བ་ཉམས། །
འཁྲུལ་བ་མ་བརྟགས་ཉམས་སུ་བདེ་བ་ཡི། །
རྣམ་པར་གཡེང་བའི་ཚོགས་འདི་ཉིན་བཞིན་འཕེལ། །
ཞེས་གསུངས་པ་དང་། ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
ལས་འབྲས་བསླུ་བ་མེད་པར་ཡིད་ཆེས་པས། །
རྩིང་བོར་སྤྱོད་པའི་སྙིང་སྟོབས་ཆེར་ཉམས་ཤིང་། །
བསོད་ནམས་ཚོགས་ཆེན་བཟླུམས་ལ་ཉིན་མཚན་དུ། །
འབད་ཀྱང་ངོམས་མི་ཤེས་པའི་སྤྲོ་ཤུགས་འཕེལ། །
ཞེས་གསུངས་པ་ལྟ་བུའོ། །
（3) གཞི་གཅིག་གི་རྫས་འགལ་བ།
གཞི་གཅིག་སྟེང་དུ་འགལ་བའི་རྫས། །
དུ་མ་མཉམ་འགྲོགས་རྫས་འགལ་རྒྱན། །
ཞེས་པ་བཞིན་ཁྱད་གཞི་གཅིག་གི་སྟེང་དུ་འགལ་བའི་རྫས་སམ་ཆ་ཤས་དུ་མ་་་་་
མཉམ་དུ་འགྲོགས་པ་སྟོན་པའི་རྒྱན་ལ་གཞི་གཅིག་གི་རྫས་འགལ་བའི་རྒྱན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
སྐེད་པ་ཕྲ་ཞིང་རོ་སྨད་སྦོམ། །
249



ལེའུ་གཉིས་པ། དོན་རྒྱན།
མཆུ་དམར་མིག་ནི་དཀར་བ་མིན། །
ལྟེ་བ་དམའ་ཞིང་ནུ་མ་མཐོ། །
བུད་མེད་ལུས་ཀྱིས་སུ་མ་བཅོམ། །
ཞེས་གསུངས་པ་སྟེ། སྐེད་པ་མཆོག་ཏུ་ཕྲ་ཞིང་རོ་སྨད་རབ་ཏུ་སྦོམ་པ་དང་། མཆུ་
སྒྲོས་དམར་ཞིང་མིག་ནི་དཀར་མིན་ནག་པ་དང་། ལྟེ་བ་གཏིང་ཟབ་ལ་དམའ་
ཞིང་ནུ་མ་འབུར་ལ་མཐོ་བ་དང་ལྡན་པའི་བུད་མེད་ལུས་ཀྱིས་སུ་ཞིག་མ་བཅོམ་སྟེ་
སུ་ཞིག་གི་ཡིད་མ་ཕྲོགས་ཏེ་ཕྲོགས་སོ་ཞེས་པའི་དོན། འདི་ལས་ཁྱད་གཞི་བུད་
མེད་ཀྱི་ལུས་གཅིག་ཉིད་ལ་འགལ་བའི་རྫས་ཕྲ་བ་དང་སྦོམ་པ། དམར་བ་དང་
ནག་པ།.དམའ་བ་དང་མཐོ་བ་བཅས་མཉམ་དུ་འགྲོགས་པ་བསྟན་ཏེ་འདྲ་མིན་སྣ་
ཚོགས་སྤེལ་བའི་མཛེས་སྡུག་ཐོན་པར་བྱས་ཡོད། གོ་དོན་གྱི་དཔེར་བརྗོད་ལ་བོད་
མཁས་པས།
མགོ་སྐྱེས་རབ་ཏུ་དཀར་ཞིང་བཞིན་རས་སྔོ། །
ཡན་ལག་གྱོང་ཡང་མྱོས་བྱེད་འཁྲི་ཤིང་མཉེན། །
ལུས་ཉིད་འཁྱོག་ཀྱང་རང་སེམས་དྲང་པོ་རུ། །
སྲོང་བ་རྒན་པོའི་ལུས་ཀྱིས་སུ་མ་བཅོམ། །
ཞེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས།
མགོ་བོ་ཆེ་ཡང་ལྟ་བྱེད་མིག་ནི་ཆུང་། །
250



དོན་ཚན་ཉེར་གཉིས་པ། འགལ་བའི་རྒྱན།
དྲི་འཛིན་རིང་ལ་མཇུག་མ་ཐུང་ཞིང་ཕྲ། །
གོམ་སྟབས་དལ་ལ་བགྲོད་པ་ཤིན་ཏུ་མྱུར། །
སྟོབས་ལྡན་གླང་པོའི་བཞོན་པ་མིག་སྔར་མཛེས། །
ཞེས་གསུངས་པ་ལྟ་བུའོ། །
(4)གཞི་གཅིག་གི་བྱ་བ་འགལ་བ།
བྱ་བ་བྱས་མིན་བྱ་བའི་འབྲས། །
བྱུང་སྟོན་གཞི་གཅིག་བྱ་འགལ་རྒྱན། །
ཞེས་པ་བཞིན་གཞི་གཅིག་གི་སྟེང་དུ་བྱ་བ་བྱས་པ་མིན་ཡང་བྱས་པ་ལྟར་འབྲས་བུ་
བྱུང་བ་སྟོན་པར་བྱེད་པའི་རྒྱན་ལ་གཞི་གཅིག་གི་བྱ་བ་འགལ་བའི་རྒྱན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
སྐྱེད་ཚལ་རླུང་གིས་རབ་བསྐྱོད་པ། ། ་
ཙུ་ཏ་ཙམྤ་ཀ་ཡི་རྡུལ། །
རེག་པ་མིན་ཡང་མགྲོན་པོ་ཡི། །
མིག་ལ་མཆི་མ་ཟག་པར་བྱེད། །
ཅེས་གསུངས་པ་སྟེ། སྐྱེད་མོས་ཚལ་གྱི་ནང་དུ་ཙུ་ཏ་ཨ་མྲ་དང་ཙམྤ་ཀ་ཡི་མེ་ཏོག་
གི་རྡུལ་རླུང་གིས་རབ་ཏུ་བསྐྱོད་པ་དེས་མིག་ལ་རེག་པ་མིན་ན་ཡང་། མཛའ་མོ་
25



ལེའུ་གཉིས་པ། དོན་རྒྱན།
དང་བྲལ་བའི་མགྲོན་པོའི་མིག་ལས་རང་དབང་མེད་པར་མཆི་མའི་རྒྱུན་ཟག་པར་
བྱེད་ཅེས་པའི་དོན་ནོ། །འདི་ལས་ཁྱད་གཞི་མིག་གི་སྟེང་དུ་མེ་ཏོག་གི་རྡུལ་གྱིས་མ་
རེག་ན་ཡང་། རེག་པ་བཞིན་དུ་མིག་ལས་མཆི་མ་ཟག་པའི་བྱ་བ་འགལ་བ་གཉིས་
མཉམ་དུ་འགྲོགས་པ་བསྟན་ཏེ་མཆི་མ་ཟག་པའི་རྒྱུ་སྦས་པའི་ཚུལ་ལམ་མངོན་་་་་
ཆུང་བའི་སྒོ་ནས་བསྟན་ཡོད། གོ་དོན་གྱི་དཔེར་བརྗོད་ལ་བོད་མཁས་པས།
དགུན་གྱི་གྲང་རེག་ཁ་བའི་རྡུལ་ཟེགས་དང་། །
འགྲོགས་པ་མངའ་རིས་སྟོད་ཀྱི་རླུང་ངར་མས། །
ལུས་ལ་རེག་པ་མིན་ཡང་དོན་མཐུན་ཁྱུ། །
བཞིན་ཉམས་བ་སྤུའི་འཁྲི་ཤིང་འདར་བར་གྱུར། }
ཅེས་གསུངས་པ་དང་། ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
བཤུལ་རིང་མགྱོགས་པའི་སྟོབས་ཀྱིས་བྲོས་པ་དང་། །
ཐེག་པར་དཀའ་བའི་ཁྲེས་པོ་ཁུར་མིན་ཡང་། །
གྲོགས་ཁྱོད་མཁས་མང་མདུན་སར་སླེབས་ཙམ་ནས། །
བཞིན་ལས་རྔུལ་ཆུའི་ཐིགས་ཕྲེང་ཟད་མི་ཤེས། །
ཞེས་གསུངས་པ་ལྟ་བུའོ། །
252 •



དོན་ཚན་ཉེར་གསུམ་པ། སྐབས་མིན་བསྟོད་པའི་རྒྱན།
དོན་ཚན་ཉེར་གསུམ་པ། སྐབས་མིན་
བསྟོད་པའི་རྒྱན།
སྐབས་མིན་བསྟོད་པའི་རྒྱན་གྱི་གོ་དོན་དང་དཔེར་བརྗོད།
བསྟོད་པའི་སྐབས་མིན་འདོད་དབང་གིས། །
བསྟོད་པ་སྐབས་མིན་བསྟོད་པའི་རྒྱན། །
ཞེས་པ་བཞིན་ཡུལ་གང་ཞིག་བསྟོད་པའི་སྐབས་སུ་མ་བབ་ཀྱང་ཤིན་ཏུ་སྐྱོ་བ་དང་
ཧ་ཅང་དུང་བ་སོགས་ཡིད་འགྱུར་ལ་བརྟེན་ནས་རེ་ཞིག་བསྟོད་པ་ལྟར་བྱས་པ་ལ་
སྐབས་མིན་བསྟོད་པའི་རྒྱན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
གཞན་མི་བསྟེན་པ་རི་དྭགས་རྣམས། །
འབད་མེད་རྙེད་པར་སླ་བའི་ནོར། །
ཆུ་དང་རྩྭ་ཡི་མྱུག་སོགས་ཀྱིས། །
253



ལེའུ་གཉིས་པ། དོན་རྒྱན།
ནགས་རྣམས་སུ་ནི་བདེ་བར་འཚོ། །
ཞེས་གསུངས་པ་སྟེ། གཞན་དག་ལ་ངོ་སྲུང་གིས་བསྟེན་མི་དགོས་པའི་རི་དྭགས་
འདི་རྣམས། འབད་པ་མ་བྱས་ཀྱང་རྙེད་པར་སླ་བའི་ནོར་ཏེ། བཏུང་བ་ཆུ་
དང་བཟའ་བ་རྩྭ་ཡི་མྱུ་གུ་སོགས་བསྟེན་ནས་ནི་མཆོག་ཏུ་དབེན་པའི་ནགས་ཁྲོད་
དག་ཏུ་གཞན་གྱི་མནར་གཅོད་མེད་པར་ལུས་སེམས་བདེ་བར་འཚོའོ་ཞེས་པའི་་་
དོན་ནོ། །འདི་ནི་ངོ་སྲུང་ལ་བརྟེན་ནས་འཚོ་བ་རོལ་བའི་མི་ཞིག་གིས་གཞན་
གྱི་མནར་གཅོད་མ་བཟོད་དེ་རང་ཉིད་ལས་རི་དྭགས་སྐྱིད་སྙམ་ནས་སྐབས་སུ་མ་
བབ་པ་ལ་བསྟོད་པ་བྱས་པ་ཞིག་གོ །གོ་དོན་གྱི་དཔེར་བརྗོད་ལ་རྒྱལ་དབང་ལྔ་
པས།
དཔོན་གྱི་བཀའ་བཀྱོན་རང་མཉམ་ཆགས་སྡང་སོགས། །
གཡེངས་མེད་སོ་ནམ་ཁྲལ་དང་འུ་ལག་གིས། །
མནར་མིན་ལྟོ་གོས་སློང་བས་ཅི་བདེར་འཚོ། །
དཱ་རི་དྲ་ཚོའི་སྣང་སེམས་བདེ་ཉམས་ལ། །
ཞེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས།
གང་དུ་སོང་ཡང་མཉམ་དུ་འགྲོགས་གྱུར་ཅིང་། །
འཇམ་མཉེན་ལག་པའི་དྲོད་དང་མི་འབྲལ་ལ། །
254



དོན་ཚན་ཉེར་གསུམ་པ། སྐབས་མིན་བསྟོད་པའི་རྒྱན།
འཛུམ་པའི་མིག་གིས་ཡང་ཡང་ལྟ་བའི་ཡུལ། །
དུས་སྟོན་འཕྲུལ་འཁོར་ཡིན་ན་དགའ་བ་ལ། །
ཞེས་གསུངས་པ་ལྟ་བུའོ། །
255



ལེའུ་གཉིས་པ། དོན་རྒྱན།
དོན་ཚན་ཉེར་བཞི་པ། ཟོལ་བསྟོད་ཀྱི་རྒྱན།
1. ཟོལ་བསྟོད་ཀྱི་རྒྱན་གྱི་གོ་དོན་བཤད་པ།
སྨད་པ་ལྟར་བྱས་དོན་དངོས་སུ། །
ཡོན་ཏན་བརྗོད་པ་ཟོལ་བསྟོད་རྒྱུན། །
ཞེས་པ་བཞིན་བརྗོད་འདོད་ཀྱི་དོན་ལ་ཚིག་ངོས་སུ་སྨད་པ་ལྟར་བྱས་ཀྱང་དོན་་་་
དངོས་སུ་ཡོན་ཏན་བརྗོད་པའི་རྒྱན་ཞིག་ལ་ཟོལ་བསྟོད་ཀྱི་རྒྱན་ཟེར།
2. ཟོལ་བསྟོད་ཀྱི་རྒྱན་གྱི་དབྱེ་བ་བཤད་པ།
དབྱེ་ན་མཐུ་དང་དཔའ་བ་དག །
ཕུན་ཚོགས་སྦྱར་བའི་ཟོལ་བསྟོད་དོ། །
ཞེས་པ་སྟེ། ཟོལ་བསྟོད་ཀྱི་རྒྱན་ལ་མཐུ་ཕུན་སུམ་ཚོགས་པའི་ཟོལ་བསྟོད་དང་།
དཔའ་བ་ཕུན་སུམ་ཚོགས་པའི་ཟོལ་བསྟོད། སྦྱར་བའི་ཟོལ་བསྟོད་བཅས་སུ་དབྱེ་
ཆོག་ལ། སློབ་དཔོན་དཎྜིས“ཟོལ་གྱིས་བསྟོད་པའི་རྣམ་པ་རྣམས། །རབ་ཏུ་རྒྱ་ཆེ་
མཐའ་དང་བྲལ། །”ཞེས་གསུངས་པ་ནང་བཞིན་རྒྱན་འདིའི་དབྱེ་བ་ནི་འདི་ཙམ་
256



དོན་ཚན་ཉེར་བཞི་པ། ཟོལ་བསྟོད་ཀྱི་རྒྱན། །
གྱིས་རྫོགས་པ་ནི་མིན་ནོ། །ཡིན་ཡང་། རྒྱུན་གྱི་སྤྱིའི་ངོ་བོ་དང་ནང་གསེས་གཙོ་བོ་
དག་ཡིད་ལ་ངེས་པར་བྱ་རྒྱུ་ནི་ཧ་ཅང་གལ་ཆེན་དུ་མཐོང་། དེའི་ཕྱིར། རྒྱན་
འདིའི་ནང་གསེས་དང་པོ་དང་གཉིས་པ་གཉིས་ལས་གཞན་རྣམས་འཁྲིད་བྱ་་་་
བཞག་མེད། །
3. ཟོལ་བསྟོད་ཀྱི་རྒྱན་གྱི་ནང་གསེས་འགའི་ངོས་འཛིན།
(1)མཐུ་ཕུན་སུམ་ཚོགས་པའི་ཟོལ་བསྟོད།
ནུས་མཐུ་བརྗོད་ཅིང་མ་སྙེམས་ཞེས། །
སྨད་པ་ལྟར་བྱེད་མཐུའི་ཟོལ་བསྟོད། །
ཅེས་པ་བཞིན་བརྗོད་འདོད་དོན་གྱི་ཕུན་སུམ་ཚོགས་པའི་ནུས་མཐུ་བརྗོད་ཅིང་།
དེར་ང་རྒྱལ་མེད་ཀྱང་ཡོད་པ་ལྟར་སྨད་ནས་ནུས་མཐུ་དེ་ལྡན་གྱི་དངོས་པོ་གཞན་
དག་རྗོད་པར་བྱེད་པ་སྟེ་ཚིག་ངོས་སུ་སྨད་པ་ལྟར་བྱས་ཀྱང་དོན་དུ་བསྟོད་པ་བྱས་
པ་ཞིག་ལ་མཐུ་ཕུན་སུམ་ཚོགས་པའི་ཟོལ་བསྟོད་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
རཱ་མ་དཀའ་ཐུབ་པ་ཡིས་ཀྱང་། །
འབྱུང་པོ་འཛིན་མ་འདི་ལས་རྒྱལ། །
དེ་ཉིད་རྒྱལ་པོ་ཁྱོད་ཀྱིས་ཀྱང་། །
འདི་ལ་ཁྱོད་ནི་རྒྱགས་མ་མཛད། །
257



ལེའུ་གཉིས་པ། དོན་རྒྱན།
ཅེས་གསུངས་པ་སྟེ། རྒྱལ་པོ་ཁྱོད་རང་ས་གཞི་ལས་རྒྱལ་བར་གྱུར་པ་ལ་ང་རྒྱལ་
སྐྱེས་ཀྱང་ང་རྒྱལ་བྱ་མི་འོས་ཏེ། རཱ་མ་དཀའ་ཐུབ་པ་རྣམ་གཉིས་ཀྱང་འབྱུང་བོ་
འཛིན་མ་སྟེ་ས་གཞི་འདི་ལས་རྣམ་པར་རྒྱལ་བའི་ཕྱིར་ཞེས་པའི་དོན་ནོ། །འདི་
ལས་བསྔགས་ཡུལ་གྱི་རྒྱལ་པོ་ནི་རཱ་མ་རྣམ་གཉིས་ཏེ་དགྲ་སྟ་རཱ་མ་དང་དགའ་བྱེད་
རཱ་མ་གཉིས་དང་ཕྱོགས་ཀུན་ནས་མཚུངས་པར་བརྗོད་ཡོད། དེའི་ཕྱིར། ཚིག་
ངོས་ནས་བལྟས་ན་ང་རྒྱལ་མ་བྱེད་ཅེས་སྨད་པ་དང་འདྲ་ཡང་། དོན་ངོ་མ་རྒྱལ་པོ་
ནི་མཐུ་སྟོབས་ཀྱི་དཔེ་རུ་འཇོག་པའི་རཱ་མ་རྣམ་གཉིས་དང་མཚུངས་ཞེས་བསྟོད་་
པ་ཆེན་པོ་བྱས་ཡོད་དོ། །གོ་དོན་གྱི་དཔེར་བརྗོད་ལ་བོད་མཁས་པས།
འཁོས་བྲལ་མི་འུ་ཐུང་གིས་ས་གསུམ་པོ། །
མནན་ནས་སྟོབས་ལྡན་འཛིན་མའི་འོག་ཏུ་བཅིངས། །
རྒྱལ་པོ་ཁྱོད་ཀྱིས་འཛམ་གླིང་སའི་དཀྱིལ་འཁོར། །
དབང་དུ་བྱས་ལ་ཁེངས་པ་མཛད་མི་འཚལ། །
ཞེས་གསུངས་པ་དང་། ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
རྒྱལ་བ་དཀའ་ཐུབ་ཅན་གང་མཉམ་བཞག་ལ། །
གནས་པས་ས་གསུམ་བདུད་སྡེའི་དཔུང་ཚོགས་བཅོམ། །
རིག་པ་འཛིན་ཁྱོད་རྫས་སྔགས་ཏིང་འཛིན་མཐུས། །
གངས་ལྗོངས་ལྷ་འདྲེ་བཏུལ་ལ་སྙེམས་མི་འཚལ། །
258



དོན་ཚན་ཉེར་བཞི་པ། ཟོལ་བསྟོད་ཀྱི་རྒྱན།
ཞེས་གསུངས་པ་ལྟ་བུའོ། །
(2)དཔའ་བ་ཕུན་སུམ་ཚོགས་པའི་ཟོལ་བསྟོད། །
ཞུམ་མེད་དཔའ་ལ་སྨད་པ་ལྟར། །
བྱས་པ་དཔའ་བའི་ཟོལ་བསྟོད་རྒྱུན། །
ཞེས་པ་བཞིན་བརྗོད་འདོད་དོན་གྱི་སྟེང་གི་ཞུམ་པ་མེད་ལ་ཕུན་སུམ་ཚོགས་པའི་
དཔའ་བ་ལ་མི་འོས་ཞེས་སྨད་པ་ལྟར་བརྗོད་ནས་དོན་དངོས་སུ་བསྟོད་པ་ཆེན་པོ་
བྱས་པའི་རྒྱན་ལ་དཔའ་བ་ཕུན་སུམ་ཚོགས་པའི་ཟོལ་བསྟོད་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
སྔོན་གྱི་སྐྱེས་བུ་ལས་བཅད་ནས། །
དཔལ་འདི་ཁྱོད་ཀྱིས་ཡོངས་སུ་སྤྱོད། །
རྒྱལ་པོ་བུ་རམ་ཤིང་པའི་རྒྱུད། །
ཁྱོད་ཀྱིས་འདི་ནི་རིགས་སམ་ཅི། །
ཞེས་གསུངས་པ་སྟེ། སྔོན་གྱི་སྐྱེས་བུ་སྟེ(པུ་རཱ་ཎ) ཁྱབ་འཇུག་དང་འཁོར་ལོས་ ་
སྒྱུར་པའི་རྒྱལ་པོ་ལས་བཅད་པ་སྟེ་ཕྱོགས་ནས་ལྷ་མོ་དཔལ་མོ་དང་རྒྱལ་སྲིད་ཀྱི་་
དཔལ་འདི་རྒྱལ་པོ་བཟང་ལྡན་ཁྱོད་ཀྱིས་ཡོངས་སུ་ལོངས་སྤྱོད། སྔོན་གྱི་རྒྱལ་པོ་བུ་
རམ་ཤིང་པའི་རྒྱུད་དུ་གྱུར་པའི་རྒྱལ་པོ་ཆེན་པོ་ཁྱོད་ཀྱིས་བརྟུལ་ཞུགས་འདི་ནི་་་
བཟུང་ན་རིགས་སམ་ཅི་སྟེ་མི་རིགས་སོ་ཞེས་པའི་དོན་ཡིན། འདི་ལས་རྒྱལ་པོ་
259



ལེའུ་གཉིས་པ། དོན་རྒྱན།
བཟང་ལྡན་གྱི་དཔའ་བ་ཕུན་ཚོགས་ལ་སྨད་པ་ལྟར་བྱས་ནས་བསྟོད་པ་ཆེན་པོ་་་
བྱས་ཡོད་དོ། །འདི་ནི་འདི་ལྟར་རྒྱལ་པོ་བཟང་ལྡན་ལ་སྦྱོར་དགོས་ཞེས་འབྲུག་
སྤྲུལ་སྙན་འགྲེལ་དུ་གསལ་ཡང་རྒྱལ་པོ་བཟང་ལྡན་གྱི་གཏམ་རྒྱུད་འདི་རྒྱ་འགྲེལ་་
རྒྱ་དཔེ་མ་གཉིས་སུའང་མི་གསལ་བར་གྲགས། གོ་དོན་གྱི་དཔེར་བརྗོད་ལ་བོད་
མཁས་པས།
སྨྲ་མཁས་ཁྱོད་ཀྱིས་རྒོལ་བའི་སྤོབས་པ་ཀུན། །
ཕྲོགས་ནས་འདར་ཞིང་ཞུམ་པ་ལ་སྦྱོར་བ། །
ལས་འབྲས་ཚུལ་ལ་གཟིགས་པ་མི་དམན་པའི། །
ཤཱཀྱའི་སྲས་པོ་ཁྱོད་ཀྱིས་རིགས་སམ་ཅི། །
ཞེས་གསུངས་པ་དང་། ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
ཕས་ཀྱི་རྒོལ་བའི་དཀྱིལ་འཁོར་ལས་ཕྲོགས་ནས། །
རྒྱལ་བའི་རུ་མཚོན་ཁྱོད་ཀྱིས་བདག་གིར་བཞེས། །
གཞན་གནོད་སྤོང་བའི་བསླབ་ཁྲིམས་རང་སྲོག་ལས། །
གཅེས་པར་སྲུང་བ་ཁྱོད་ཀྱིས་རིགས་སམ་ཅི། །
ཞེས་གསུངས་པ་ལྟ་བུའོ། །
260



དོན་ཚན་ཉེར་ལྔ་པ། ངེས་བསྟན་གྱི་རྒྱན། །
དོན་ཚན་ཉེར་ལྔ་པ། ངེས་བསྟན་གྱི་རྒྱན།
ངེས་བསྟན་གྱི་རྒྱན་གྱི་གོ་དོན་དང་དཔེར་བརྗོད།
ངེས་པ་སྟོན་བྱེད་དཔེ་ཞིག་གིས། །
བསྟན་བྱ་མཆོག་གམ་མཆོག་མིན་ཞིག །
ངེས་བསྟན་གསལ་བྱེད་སྒྲ་དང་བཅས། །
མཚོན་པར་བྱེད་པ་ངེས་བསྟན་རྒྱན། །
ཞེས་པ་བཞིན་ངེས་པ་སྟོན་བྱེད་ཀྱི་དཔེ་ཞིག་གིས་བརྗོད་འདོད་ཀྱི་དོན་མཆོག་་་་
དམན་གང་རུང་ཞིག་ངེས་བསྟན་གསལ་བྱེད་ཀྱི་སྒྲ་དང་བཅས་མཚོན་པར་བྱེད་་་
པའི་རྒྱན་ལ་ངེས་བསྟན་གྱི་རྒྱན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
ཉི་མ་འཆར་བ་ཉིད་ཀྱིས་ནི། །
པད་མ་རྣམས་ལ་དཔལ་སྟེར་བྱེད། །
ཕུན་ཚོགས་རྣམས་ཀྱི་འབྲས་བུ་དག །
261



ལེའུ་གཉིས་པ། དོན་རྒྱན།
གྲོགས་པོ་རྗེས་འཛིན་བསྟན་པའི་ཕྱིར། །
ཟླ་བའི་ཟེར་གྱིས་རེག་པ་ན། །
མུན་པའི་ཕྲེང་བ་ནུབ་པར་འགྱུར། །
འཕྲལ་ལ་རྒྱལ་པོ་དང་འགལ་རྣམས། །
ངན་པའི་མཐར་འགྱུར་གསལ་བར་བྱེད། །
ཅེས་བརྗོད་བྱ་མི་འདྲ་བའི་དཔེར་བརྗོད་གཉིས་མཛད་འདུག དེ་ཡང་དཔེར་
བརྗོད་དང་པོའི་ངེས་པ་སྟོན་བྱེད་ཀྱི་དཔེ་ནི་ཉི་མས་པད་མ་རྣམས་ལ་དཔལ་སྟེར་
ཞེས་པ་ཡིན་ལ། བསྟན་བྱ་ནི་ཕུན་ཚོགས་རྣམས་ཀྱི་འབྲས་བུ་སྟེ་སྐྱེས་བུ་དམ་པས་
གྲོགས་པོ་རྗེས་འཛིན་ཞེས་པ་ཡིན། ངེས་བསྟན་གསལ་བྱེད་ཀྱི་སྒྲ་ནི་བསྟན་པའི་
ཕྱིར་ཞེས་པ་འདི་ཡིན། དཔེར་བརྗོད་གཉིས་པའི་ངེས་པ་སྟོན་བྱེད་ཀྱི་དཔེ་ནི་ཟླ་
ཟེར་གྱིས་མུན་པ་སེལ་ཞེས་པ་ཡིན་ལ། བསྟན་བྱ་ནི་རྒྱལ་པོས་དགྲ་ཟླར་གྱུར་པའི་
འབངས་མི་འཇོམས་ཞེས་པ་ཡིན། ངེས་བསྟན་གསལ་བྱེད་ཀྱི་སྒྲ་ནི་གསལ་བར་
བྱེད་ཅེས་པ་འདི་ཡིན། དེ་ཡང་སྔ་མའི་བརྗོད་བྱ་ནི་མཆོག་གྱུར་ཅིག་དང་ཕྱི་མའི་
བརྗོད་བྱ་ནི་དམན་པ་ཞིག་གོ །གོ་དོན་གྱི་དཔེར་བརྗོད་ལ་ལྕང་སྐྱ་རོལ་པའི་རྡོ་
རྗེས《 རི་བོ་རྩེ་ལྔའི་གནས་བསྟོད་འཇམ་དཔལ་དགྱེས་པའི་མཆོད་སྤྲིན》ལས། །
ཕྱི་གནས་ཀྱི་འོག་གཞི་དཀྱིལ་འཁོར་ཀུན། །
ཕྱོགས་གཞན་ལས་རྒྱང་གྲགས་དུ་མས་མཐོ། །
262



དོན་ཚན་ཉེར་ལྔ་པ། ངེས་བསྟན་གྱི་རྒྱན།
དེ་སྲིད་པར་འཁྱམས་པའི་སྐྱེ་བོའི་ཚོགས། །
ཟག་མེད་ཀྱི་ཐར་པར་འདྲེན་པའི་བརྡ། །
ཞེས་གསུངས་པ་དང་། བོད་མཁས་པས།
ལང་ཚོ་ལྡན་མ་དེ་ཡི་བྲང་གི་གཞིར། །
རབ་རྒྱས་ནུ་མའི་ཤེལ་བུམ་ཟུང་མཛེས་པ། །
སྲ་ཞིང་མཁྲེགས་པས་གང་གི་དབང་གྱུར་ལ། །
ནམ་ཞིག་སྙིང་ཉིད་སྲ་བ་ངེས་པར་སྟོན། །
ཞེས་གསུངས་པ་ལྟ་བུའོ། །
263



ལེའུ་གཉིས་པ། དོན་རྒྱུན།
དོན་ཚན་ཉེར་དྲུག་པ། ལྷན་ཅིག་བརྗོད་པའི་རྒྱན།
1. ལྷན་ཅིག་བརྗོད་པའི་རྒྱན་གྱི་གོ་དོན་བཤད་པ།
ཡོན་ཏན་ལས་རྣམས་ལྷན་ཅིག་གི །
དངོས་པོ་བརྗོད་པ་ལྷན་ཅིག་བརྗོད། །
ཅེས་སློབ་དཔོན་དཎྜིས་གསུངས་པ་བཞིན་བརྗོད་པར་འདོད་པའི་དོན་གྱི་ཡོན་་་་
ཏན་དང་ལས་སམ་བྱ་བ་ནི་ལྷན་ཅིག་གི་དངོས་པོ་གཞན་དང་མཉམ་དུ་བརྗོད་་་་
པའི་རྒྱན་ནི་ལྷན་ཅིག་བརྗོད་པའི་རྒྱུན་ཡིན།
2. ལྷན་ཅིག་བརྗོད་པའི་རྒྱན་གྱི་དབྱེ་བ་བཤད་པ།
དབྱེ་ན་གསུམ་སྟེ་ཡོན་ཏན་དང་། །
བྱ་བ་ཐ་དད་བྱ་བ་གཅིག །
ཅེས་པ་སྟེ། ལྷན་ཅིག་བརྗོད་པའི་རྒྱན་ལ་ནང་གསེས་ཀྱི་དབྱེ་བ་གསུམ་ཡོད་དེ།
ཡོན་ཏན་ལྷན་ཅིག་བརྗོད་པའི་རྒྱན་དང་། བྱ་བ་ཐ་དད་པ་ལྷན་ཅིག་བརྗོད་པའི་
རྒྱན། བྱ་བ་གཅིག་པ་ལྷན་ཅིག་བརྗོད་པའི་རྒྱན་བཅས་སོ། །
264



དོན་ཚན་ཉེར་དྲུག་པ། ལྷན་ཅིག་བརྗོད་པའི་རྒྱན།
3. ལྷན་ཅིག་བརྗོད་པའི་རྒྱན་གྱི་ནང་གསེས་ཀྱི་ངོས་འཛིན་བཤད་
(1)ཡོན་ཏན་ལྷན་ཅིག་བརྗོད་པ།
བརྗོད་འདོད་ཡོན་ཏན་དངོས་གཞན་དང༌། །
ལྷན་བརྗོད་ཡོན་ཏན་ལྷན་ཅིག་བརྗོད། །
ཅེས་པ་བཞིན་བརྗོད་འདོད་དོན་གྱི་ཡོན་ཏན་ཏེ་འདོད་ཡོན་དང་དགེ་མཚན་གང་
རུང་དངོས་པོ་གཞན་དག་དང་ལྷན་ཅིག་བརྗོད་པའི་རྒྱན་ནི་ཡོན་ཏན་ལྷན་ཅིག་
བརྗོད་པའི་རྒྱན་ཡིན།
དེའི་མཚན་གཞི་དཔེར་བརྗོད་ལ་རྩ་བ་ལས།
ད་ནི་མཚན་མོ་འདི་དག་རྣམས། །
བདག་གི་དབུགས་དང་ལྷན་ཅིག་རིང་། །
ཟླ་བའི་རྒྱན་ལྡན་མ་རྣམས་ཀྱང་། །
བདག་ལུས་ཉིད་དང་ལྷན་ཅིག་སྐྱ། །
ཞེས་གསུངས་པ་སྟེ། མཛའ་བོ་ལ་ཤིན་ཏུ་ཆགས་པའི་བུད་མེད་ཅིག་གིས་བརྗོད་
པའི་དབང་དུ་བྱས་པ་སྟེ། མཛའ་བོ་དང་བྲལ་བས་ཉེན་པའི་དུས་ད་ནི་མཚན་
མོའི་ཐུན་གསུམ་པོ་འདི་ནི་བདག་གི་སྡུག་བསྔལ་གྱི་ཉམས་འགྱུར་ཤུགས་རིང་དང་
ལྷན་ཅིག་རིང་ཞིང་། ཟླ་བའི་རྒྱན་ལྡན་མ་སྟེ་ནམ་མཁའ་འདི་ཡང་སྡུག་བསྔལ་
265



ལེའུ་གཉིས་པ། དོན་རྒྱུན།
གྱིས་མདངས་ཉམས་པའི་བདག་ལུས་ཉིད་དང་ལྷན་ཅིག་སྐྱའོ་ཞེས་བརྗོད་པའོ། །
འདི་ལས་ནར་གྱིས་ཕྱུང་བའི་དབུགས་ཀྱི་རིང་བ་དང་གཉིད་མ་འོངས་པའི་མཚན་
མོའི་རིང་བ་གཉིས་ལྷན་ཅིག་བརྗོད་ཅིང་། འདོད་པས་གདུང་བའི་ལུས་ཀྱི་ཁ་དོག་
སྐྱ་བོ་དང་མཚན་མོའི་ནམ་མཁའི་ཁ་དོག་སྐྱ་བོ་གཉིས་ལྷན་ཅིག་བརྗོད་ཡོད།
འདིའི་རིང་བ་དང་སྐྱ་བ་གཉིས་ནི་འདོད་ཡོན་ལྔའི་ནང་ཚན་གཟུགས་ཀྱི་ཁོངས་་
གཏོགས་ཡིན་ནོ། །གོ་དོན་གྱི་དཔེར་བརྗོད་ལ་བོད་མཁས་པས།
ལང་ཚོའི་དཔལ་ལས་བྱུང་བའི་གཟི་མདངས་དང་། །
ཡིད་འོང་པད་མ་གཞོན་ནུ་ལྷན་ཅིག་མཛེས། །
གང་གི་བློ་དང་སྟོབས་ཀྱི་རང་བཞིན་དང་། །
དྲི་བཟང་ཁང་བའི་ཆུ་བ་ལྷན་ཅིག་བཀྲ། །
ཞེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས། །
མི་རིགས་ཁག་གི་བཅོས་མིན་མཛའ་བརྩེའི་སེམས། །
དྭངས་གཙང་འོ་མའི་མཚོ་དང་ལྷན་ཅིག་དཀར། །
གཞན་གྱིས་མི་ཐུབ་ཟླ་མེད་སྟོབས་ཤུགས་དང་། །
ལྷན་ཅིག་རྡོ་རྗེའི་རི་བོ་སྲ་ཞིང་བརྟན། །
ཞེས་གསུངས་པ་ལྟ་བུའོ། །
(2)བྱ་བ་ཐ་དད་པ་ལྷན་ཅིག་བརྗོད་པ།
266



དོན་ཚན་ཉེར་དྲུག་པ། ལྷན་ཅིག་བརྗོད་པའི་རྒྱན།
ཐ་དད་བྱ་བ་ལྷན་ཅིག་བརྗོད། །
བྱ་བ་ཐ་དད་ལྷན་ཅིག་རྒྱན། །
ཞེས་པ་བཞིན་བརྗོད་འདོད་དོན་གྱི་སྟེང་གི་ཐ་དད་པའི་བྱ་བ་གཉིས་ལྷན་ཅིག་གི་
དངོས་པོ་གཞན་དང་མཉམ་དུ་བརྗོད་པའི་རྒྱན་ལ་བྱ་བ་ཐ་དད་པ་ལྷན་ཅིག་་་་
བརྗོད་པའི་རྒྱན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
མགྲོན་པོ་རྣམས་ཀྱི་རྨོངས་པ་དང་། །
ལྷན་ཅིག་ཙཱུ་ཏའི་དོག་པ་རྒྱས། །
དེ་དག་མཆི་མ་དང་མཉམ་དུ། །
མ་ལ་ཡཱ་ཡི་རླུང་དག་འབབ། །
ཅེས་གསུངས་པ་སྟེ། མགྲོན་པོ་སྟེ་རང་ཁྱིམ་དང་ཁ་བྲལ་ནས་ཡུལ་གཞན་ལ་ཐོན་
པའི་འདོད་ལྡན་གྱི་སྐྱེ་བོ་རྣམས་ཀྱི་ཆགས་པ་ལས་བྱུང་བའི་རྨོངས་པ་དང་ཤིང་རྩྭ་
ཏའི་དོག་པ་སྟེ་སྙེ་མ་རྣམས་ལྷན་ཅིག་རྒྱས་ཤིང་། མགྲོན་པོ་དེ་དག་གི་ཆགས་པ་
ལས་བྱུང་བའི་མཆི་མ་དང་རྒྱ་གར་ལྷོ་ཕྱོགས་ཀྱི་མ་ལ་ཡཱའི་རླུང་དག་མཉམ་་་་་
འབབ་ཅེས་པའི་དོན་ནོ། །འདི་ལས་ཐ་དད་པའི་བྱ་བ་ནི་མགྲོན་པོའི་སྟེང་གི་
རྨོངས་པ་རྒྱས་པ་དང་མཆི་མ་འབབ་པ་ཞེས་པ་འདི་ཡིན། འདི་དག་ཤིང་ཙཱུ་ཏའི་
དོག་པ་དང་མ་ལ་ཡཱའི་རླུང་གཉིས་དང་ལྷན་ཅིག་བརྗོད་ཡོད། གཞན་ཡང་ཙཱུ་ཏའི་
267་



ལེའུ་གཉིས་པ། དོན་རྒྱན།
དོག་པ་དང་མགྲོན་པོའི་རྨོངས་པ་གཉིས་ལ་རྒྱུ་འབྲས་ཀྱི་འབྲེལ་བ་ཡོད་ལ། མ་ལ་
ཡཱའི་རླུང་དང་མགྲོན་པོའི་མཆི་མ་གཉིས་ལ་ཡང་རྒྱུ་འབྲས་ཀྱི་འབྲེལ་བ་ཡོད། གོ་
དོན་གྱི་དཔེར་བརྗོད་ལ་བོད་མཁས་པས།
ཀྱེ་མ་འབྱུང་འཁྲུགས་ནད་ཀྱི་ཟུག་རྔུ་དང་། །
ལྷན་ཅིག་རུས་ཚིགས་མདུད་པ་རྣམ་པར་རྒྱས། །
ལུས་ཀྱི་ཉམས་བག་གཟི་མདངས་ཚོགས་རྣམས་དང་། །
རྨོངས་པའི་གྲོགས་པོ་ཉིད་ནི་མཉམ་དུ་ཡལ། །
ཞེས་གསུངས་པ་དང་། ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས།
མཆོག་གསུམ་ཡོན་ཏན་མཐོང་བའི་དད་པ་དང་། །
ལྷན་ཅིག་བྱིན་རླབས་སྣང་བ་ཆེར་བདོ་ཞིང་། །
མ་དད་རྙོག་པའི་སེམས་དང་ལྷན་ཅིག་ཏུ། །
བརྣག་དཀའི་སྡུག་བསྔལ་ཚོར་བ་ཞི་བར་གྱུར། །
ཅེས་གསུངས་པ་ལྟ་བུའོ། །
（3)བྱ་བ་གཅིག་པོ་ལྷན་ཅིག་བརྗོད་པ།
ཁྱད་གཞི་དུ་མའི་བྱ་བ་གཅིག །
ལྷན་བརྗོད་བྱ་བ་གཅིག་པའི་རྒྱན། །
268



དོན་ཚན་ཉེར་དྲུག་པ། ལྷན་ཅིག་བརྗོད་པའི་རྒྱན། །
ཞེས་པ་བཞིན་ཁྱད་གཞི་དུ་མའི་བྱ་བ་གཅིག་མཉམ་དུ་ཚོགས་པ་ལྟར་བྱས་ནས་་་
ཐུན་མོང་གི་བྱ་བ་སྟོན་བྱེད་ཀྱི་ཚིག་གཅིག་ཏུ་བསྡུས་ཏེ་བརྗོད་པའི་རྒྱན་ལ་བྱ་བ་་
གཅིག་པ་ལྷན་ཅིག་བརྗོད་པའི་རྒྱན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
ཁུ་བྱུག་སྒྲོགས་པའི་སྐལ་བཟང་དང་། །
ནགས་ཀྱི་རླུང་ནི་དྲི་བཟང་དང་། །
དཔྱིད་ཉིན་སྐྱེ་བོའི་ཀུན་དགའ་རྣམས། །
ལྷན་ཅིག་དག་ཏུ་འཕེལ་བར་གྱུར། །
ཅེས་གསུངས་པ་སྟེ། དཔྱིད་དུས་ཀྱི་ཡོན་ཏན་ཏེ། ཁུ་བྱུག་གིས་སྒྲ་སྙན་སྒྲོག་པའི་
ཡིད་འོང་གི་སྐལ་བཟང་དང་། དྲི་བཟང་ཁྱེར་བའི་ནགས་ཀྱི་རླུང་དང་། དཔྱིད་
ཉིན་གྱི་སྐྱེ་བོའི་ཡིད་ཀྱི་ཀུན་དགའ་རྣམས་ལྷན་ཅིག་ཏུ་ནི་འཕེལ་བར་གྱུར་ཏོ་ཞེས་
པའི་དོན། གོ་དོན་གྱི་དཔེར་བརྗོད་ལ་ཞྭ་དམར་པཎྜི་ཏ་དགེ་འདུན་བསྟན་འཛིན་
རྒྱ་མཚོས།
ཉེས་བརྒྱས་ཡིད་རབ་བྱུང་བའི་སྐྱོ་ཤས་དང་། །
ཞི་བ་མཆོག་གི་གོ་འཕང་དོན་གཉེར་དང་། །
མ་ནོར་ལམ་བཟང་ཉམས་སུ་བླང་འདོད་པ། །
གསུམ་པོ་ལྷན་ཅིག་འགྲན་བཞིན་འཕེལ་བར་གྱུར། ། ་
269



ལེའུ་གཉིས་པ། དོན་རྒྱན།
ཅེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས།
སྔོན་རབས་ལོ་རྒྱུས་རྟོགས་པའི་ཤེས་ཡོན་དང་། །
མ་འོངས་མདུན་ལམ་མཐོང་བའི་ཡིད་ཆེས་དང་། །
ད་ལྟའི་བདེ་སྐྱིད་ཚོར་བའི་དགའ་སྤྲོའི་སེམས། །
ལྷན་ཅིག་ཕན་ཚུན་འགྲན་པ་ཇི་བཞིན་འཕེལ། །
ཞེས་གསུངས་པ་ལྟ་བུའོ། །
270



དོན་ཚན་ཉེར་བདུན་པ། ཡོངས་བརྗེས་ཀྱི་རྒྱུན།
དོན་ཚན་ཉེར་བདུན་པ། ཡོངས་བརྗེས་ཀྱི་རྒྱུན། །
ཡོངས་བརྗེས་ཀྱི་རྒྱན་གྱི་གོ་དོན་དང་དཔེར་བརྗོད།
བརྗོད་འདོད་དོན་ནི་བསྣོལ་བ་སྟེ། །
ཡོངས་བརྗེས་ལྟར་བརྗོད་ཡོངས་བརྗེས་རྒྱན། །
ཞེས་པ་བཞིན་བརྗོད་འདོད་དོན་ནི་ཕན་ཚུན་བསྣོལ་བ་སྟེ་ཕན་ཚུན་ཡོངས་སུ་་་་
བརྗེས་པ་ལྟར་བརྗོད་པའི་རྒྱུན་ལ་ཡོངས་བརྗེས་ཀྱི་རྒྱན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
ས་སྐྱོང་རྣམས་ལ་མཚོན་བསྣུན་པ། །
སྟེར་བྱེད་ཁྱོད་ཀྱི་ལག་པ་ཡིས། །
དེ་དག་གྲགས་པ་ཀུན་ད་དཀར། །
ཡུན་རིང་དག་ཏུ་བསྒྲུབས་པ་ཕྲོགས། །
ཞེས་གསུངས་པ་སྟེ། རྒྱལ་པོ་ཆེན་པོ་ཞིག་ལ་བསྟོད་པའི་ཚིག་ཡིན་ཏེ། རྒྱལ་ཁབ་
གཞན་དག་གི་ས་སྐྱོང་སྟེ་རྒྱལ་པོ་རྣམས་ལ་མཚོན་ཆས་བསྣུན་ཏེ་འཆི་བ་སྟེར་བར་
271



ལེའུ་གཉིས་པ། དོན་རྒྱན།
བྱེད་པའི་རྒྱལ་པོ་ཆེན་པོ་ཁྱོད་ཀྱི་ལག་པ་ཡིས། ས་སྐྱོང་དེ་དག་གིས་ཡུན་རིང་དག་
ཏུ་རྩོལ་བ་ཆེན་པོས་བསྒྲུབས་པའི་སྙན་གྲགས་ཀྱི་མེ་ཏོག་ཀུན་ད་ཕྱོགས་སོ་ཞེས་་་
པའི་དོན། འདི་ལས་རྒྱལ་པོ་ཆེན་པོ་ཞིག་གིས་ཕར་མཚོན་གྱིས་བསྣུན་ནས་འཆི་བ་
བྱིན་པ་དང་ཚུར་དེ་དག་གི་སྙན་གྲགས་དཀར་པོ་ཕྲོགས་པ་ནི་ཕན་ཚུན་བསྣོལ་
ནས་ཡོངས་སུ་བརྗེས་པ་ལྟར་བརྗོད་ཡོད། གོ་དོན་གྱི་དཔེར་བརྗོད་ལ་དཔལ་
དགའ་བའི་ལྷས《 ཀླུ་ཀུན་ཏུ་དགའ་བའི་ཟློས་གར》ལས།
ཁྱོད་ཀྱི་སྙིང་ལས་ཁྲག་རྣམས་ནི། །
བདག་གི་མཆུ་ཡིས་རབ་ཏུ་འཕྲོག །
སླར་ཡང་ཁྱོད་ཀྱི་བརྟན་པ་འདིས། །
བདག་གི་སྙིང་ནི་འཕྲོག་པར་གྱུར། །
ཅེས་གསུངས་པ་དང་། དབྱངས་ཅན་དགའ་བློས། །
ནམ་ཡང་འཛད་མེད་ལེགས་བཤད་སྐྱེས་ཀྱི་མཆོག །
བློ་གསལ་དོན་གཉེར་ཅན་ལ་རབ་སྦྱིན་ནས། །
འཛིན་མའི་ཁྱོན་ལ་གྲགས་སྙན་རྒྱས་པའི་དཔལ། །
ཁྱོད་ཉིད་གཅིག་པུས་ངོམས་པ་མེད་པར་བླངས། །
ཞེས་གསུངས་པ་ལྟ་བུའོ། །
272



དོན་ཚན་ཉེར་བརྒྱད་པ། ཤིས་བརྗོད་ཀྱི་རྒྱན།
དོན་ཚན་ཉེར་བརྒྱད་པ། ཤིས་བརྗོད་ཀྱི་རྒྱུན།
ཤིས་བརྗོད་ཀྱི་རྒྱན་གྱི་གོ་དོན་དང་དཔེར་བརྗོད།
མངོན་འདོད་དངོས་པོ་སྲུང་སྒྲུབ་ཕྱིར། །
གེགས་མེད་སྨོན་པ་ཤིས་བརྗོད་རྒྱན། །
ཞེས་པ་བཞིན་མངོན་པར་འདོད་པའི་དངོས་པོ་ཞིག་སྲུང་བའམ་སྒྲུབ་པའི་ཕྱིར་དུ།
དེར་གེགས་མེད་སྨོན་པའི་རྒྱན་ལ་ཤིས་བརྗོད་ཀྱི་རྒྱན་ཟེར། །
དེའི་མཚན་གཞི་དཔེར་བརྗོད་ལ་རྩ་བ་ལས།
ངག་ཡིད་སྤྱོད་ཡུལ་མ་ཡིན་པའི། །
སྣང་བ་དམ་པས་ཁྱོད་ལ་སྲུངས། །
ཞེས་གསུངས་པ་སྟེ། ངག་གི་བརྗོད་པ་དང་ཡིད་ཀྱི་བསམ་པའི་ཡུལ་དུ་གྱུར་པ་མ་
ཡིན་པའི་དགེ་ལེགས་ཀྱི་སྣང་བ་དམ་པས་ཁྱོད་ལ་རྟག་ཏུ་སྲུངས་ཤིག་ཅེས་པའི་་་་
དོན། གོ་དོན་གྱི་དཔེར་བརྗོད་ལ་རྗེ་ཙོང་ཁ་པས《ཞིང་མཆོག་སྒོ་འབྱེད》ལས།
བདེ་གཤེགས་ཀུན་གྱིས་བསྔགས་པའི་བདེ་བ་ཅན། །
273



ལེའུ་གཉིས་པ། དོན་རྒྱན།
རྣམ་དག་ཞིང་གི་དབང་ཕྱུག་བཅོམ་ལྡན་འདས། །
ལྷ་མིའི་སྟོན་པ་མགོན་པོ་ཚེ་དཔག་མེད། །
རྒྱལ་བའི་དབང་པོས་འགྲོ་ལ་འཆི་མེད་སྩོལ། །
ཅེས་གསུངས་པ་དང་། གུང་ཐང་བསྟན་པའི་སྒྲོན་མེས། །
མར་ཁུའི་རྒྱ་མཚོ་ཡོངས་སུ་འཁྱིལ་བའི་རྐོང་། །
ཕུན་ཚོགས་འོད་སྟོང་འབར་བའི་སྒྲོན་མེ་འདིས། །
མུན་པའི་བསྐལ་པ་མ་ལུས་བསལ་བྱས་ནས། །
འགྲོ་རྣམས་སངས་རྒྱས་མངོན་སུམ་མཐོང་བར་ཤོག །
ཅེས་གསུངས་པ་ལྟ་བུའོ། །
274



དོན་ཚན་ཉེར་དགུ་པ། རབ་སྤེལ་གྱི་རྒྱན།
དོན་ཚན་ཉེར་དགུ་པ། རབ་སྤེལ་གྱི་རྒྱན།
1. རབ་སྤེལ་གྱི་རྒྱན་གྱི་གོ་དོན་བཤད་པ།
ཐ་དད་རྒྱན་རྣམས་བསྲེས་པ་ནི། །
རབ་ཏུ་སྤེལ་བའི་རྒྱན་ཡིན་ནོ། །
ཞེས་པ་བཞིན་ཚིག་གི་རྒྱུན་གཅིག་ལ་ཐ་དད་པའི་རྒྱན་གཉིས་སམ་མང་པོ་བསྲེས་
པའི་རྒྱན་དེ་ལ་རབ་སྤེལ་གྱི་རྒྱན་ནམ་སྤེལ་མའི་རྒྱན་ཟེར།
2. རབ་སྤེལ་གྱི་རྒྱན་གྱི་དབྱེ་བ་བཤད་པ།
དབྱེ་ན་གཅིག་ལ་གཅིག་བརྟེན་དང་། །
སྟོབས་མཚུངས་རབ་སྤེལ་རྣམ་པ་གཉིས། །
ཞེས་པ་བཞིན་རབ་སྤེལ་གྱི་རྒྱན་ལ་ནང་གསེས་ཀྱིས་དབྱེ་ན། གཅིག་ལ་གཅིག་
བརྟེན་གྱི་རབ་སྤེལ་དང་། སྟོབས་མཚུངས་རབ་སྤེལ་བཅས་རྣམ་པ་གཉིས་ཡོད།
3. རབ་སྤེལ་གྱི་རྒྱན་གྱི་ནང་གསེས་སོ་སོའི་ངོས་འཛིན།
(1)གཅིག་ལ་གཅིག་བརྟེན་གྱི་རབ་སྤེལ།
275



ལེའུ་གཉིས་པ། དོན་རྒྱན།
བསྲེས་པའི་རྒྱན་རྣམས་ཕན་ཚུན་བརྟེན། །
གཅིག་ལ་གཅིག་བརྟེན་རབ་སྤེལ་རྒྱན། །
ཞེས་པ་བཞིན་ཐ་དད་པའི་རྒྱན་རྣམས་ནི་རང་ཚུགས་མ་ཡིན་པར་ཕན་ཚུན་་་་་་
བརྟེན་པའམ་བལྟོས་པའི་སྒོ་ནས་རབ་ཏུ་སྤེལ་བའི་རྒྱན་ལ་གཅིག་ལ་གཅིག་བརྟེན་
གྱི་རབ་སྤེལ་ལམ་རབ་སྤེལ་བལྟོས་པ་ཅན་ཟེར།
དེའི་མཚན་གཞི་དཔེར་བརྗོད་ལ་རྩ་བ་ལས།
མཛེས་མ་ཁྱོད་ཀྱི་བཞིན་གྱི་དཔལ། །
པད་མ་དག་གིས་འགོག་པར་བྱེད། །
མཛོད་དང་ཡུ་བ་ཕུན་ཚོགས་པ། །
འདི་ལ་བྱ་དཀའ་ཅི་ཞིག་ཡོད། །
ཅེས་གསུངས་པ་སྟེ། མཛེས་སྡུག་ལྡན་པའི་བུད་མེད་ཁྱོད་ཀྱི་བཞིན་རས་ཀྱི་མཛེས་
པའི་དཔལ་ནི། པད་མ་དག་གིས་འགོག་པར་བྱེད་དོ། །དེ་ཡང་མཛོད་དེ་གེ་སར་
དང་ཡུ་བ་སྟེ་གཞུང་རྟ་རྒྱས་ཤིང་མཛེས་པ་ཕུན་སུམ་ཚོགས་པའི་མེ་ཏོག་ལ་མཛེས་
མའི་གདོང་ལ་འགྲན་མི་ནུས་པའི་དཀའ་བ་ཅི་ཞིག་ཡོད་དེ་མེད་དོ་ཞེས་པའི་དོན།
ཤོ་ལོ་ཀ་འདིའི་ཕྱེད་སྔ་མ་ནི་དཔེ་རྒྱན་ཡིན་ལ། སྔ་ཕྱི་གཉིས་སྦྲེལ་ན་དོན་གཞན་
བཀོད་པའི་རྒྱན་ཡིན། དེའི་ཕྱིར། དཔེ་རྒྱན་ནི་རང་ཚུགས་ཐུབ་པའི་རྒྱན་ཡིན་
མོད། དོན་གཞན་བཀོད་པའི་རྒྱན་ནི་མིན། འདི་གཉིས་ནི་གཅིག་ལ་གཅིག་
276



བ
དོན་ཚན་ཉེར་དགུ་པ། རབ་སྤེལ་གྱི་རྒྱན།
བརྟེན་པའི་སྒོ་ནས་རབ་ཏུ་སྤེལ་བའི་རྒྱན་ཡིན་ཏེ། དཔེ་རྒྱན་ཞིག་ན་དོན་གཞན་
བཀོད་པའི་རྒྱན་ཡང་ཞིག་འགྲོ་བའི་ཕྱིར། གོ་དོན་གྱི་དཔེར་བརྗོད་ལ་བོད་མཁས་
པས།
པད་མ་གཞོན་ནུའི་དཔལ་འཕྲོག་དབྱངས་ཅན་ལྷའི། །
བཞིན་རས་མ་བྲིས་མཚན་དཔེའི་རི་མོ་ཅན། །
ཡིད་འཕྲོག་ཀི་ས་རས་མཚན་འཇིག་རྟེན་གྱི། །
ཀུན་དགའ་བསྐྱེད་པ་ལྷན་སྐྱེས་རང་བཞིན་ཡིན། །
ཞེས་གསུངས་པ་དང་། དབྱངས་ཅན་དགའ་བློས།
རབ་མཛེས་སྨྲ་བའི་དབང་ཕྱུག་ཁྱོད་ཀྱི་སྐུ། །
ཉི་འོད་ཀྱིས་འཁྱུད་གསེར་རིའི་དཔལ་ལ་འགྲན། །
དེ་ཡི་ངོ་མཚར་མཁའ་ཁྱབ་ཞིང་རྣམས་སུ། །
བྲོས་པའི་ཟོལ་གྱིས་གཏམ་གཞན་འཕྲོག་པ་འདྲ། །
ཞེས་གསུངས་པ་ལྟ་བུའོ། །
(2) སྟོབས་མཚུངས་རབ་སྤེལ།
བསྲེས་པའི་རྒྱན་རྣམས་ཕན་ཚུན་ལ། །
བལྟོས་མིན་སྟོབས་མཚུངས་རབ་སྤེལ་ཡིན། །
277



ལེའུ་གཉིས་པ། དོན་རྒྱུན།
ཞེས་པ་བཞིན་རྒྱན་དུ་མ་ཞིག་ཕན་ཚུན་བལྟོས་པ་མ་ཡིན་པར་རང་ཚུགས་ཐུབ་་་་
པའི་སྒོ་ནས་ཚིག་གི་སྦྱོར་བ་གཅིག་ཏུ་རབ་ཏུ་སྤེལ་བའི་རྒྱུན་ལ་སྟོབས་མཚུངས་་་
རབ་སྤེལ་ཟེར།
དེའི་མཚན་གཞི་དཔེར་བརྗོད་ལ་སློབ་དཔོན་རཏྣ་ཤྲཱིའི་རྒྱ་འགྲེལ་ལས།
（དཔལ་ལྡན་དཎྜིས་རྒྱན་འདིར་དཔེར་བརྗོད་གསུངས་མེད།)
ལུས་ཕྲ་ནུ་མ་དུད་པ་དང་། །
མིག་གཡོ་ཁེངས་བྱེད་བུ་མོ་རྣམས། །
རྣམ་འགྱུར་མེད་པ་སྦྲང་རྩི་བཞིན། །
སྙན་པ་ཉིད་དུ་སྨྲ་བར་གྱིས། །
ཞེས་གསུངས་པ་སྟེ། ལུས་ཀྱི་སྐེད་སྐབས་ཕྲ་ཞིང་ནུ་མ་འོ་མའི་ཁུར་གྱིས་དུད་པ།
མིག་ཟུང་རབ་ཏུ་འཁྲུལ་ཞིང་གཡོ་ལ་མཛའ་བོ་ལ་མི་འདུད་པར་ཁེངས་པར་བྱེད་
པའི་བུ་མོ་འདི་དག་ཆགས་པའི་རྣམ་འགྱུར་མེད་པའམ་མི་གསལ་བ་མེ་ཏོག་གི་་་
སྦྲང་རྩི་བཞིན་དུ་གནས་ལ། དེར་མཛའ་བོ་རྣམས་ཀྱིས་རང་གི་བསམ་པ་མཚོན་
བྱེད་ཀྱི་མཛའ་བརྩེའི་སྐད་ཆ་སྙན་མོ་ངག་གིས་སྙན་པར་སྨྲ་བར་གྱིས་དང་རང་་་་
ཉིད་ལ་འདུད་ངེས་ཡིན་ཞེས་པའི་དོན། འདི་ལས་རྐང་བ་དང་པོ་གཉིས་ནི་རིགས་
རང་བཞིན་བརྗོད་པའི་རྒྱན་ཡིན་ལ། གསུམ་པ་ནི་དངོས་དཔེ་ཡིན། བཞི་པ་ནི་བྱ་
བ་རང་བཞིན་བརྗོད་པའི་རྒྱན་ཡིན། རྒྱན་འདི་དག་གཅིག་ལ་བརྟེན་ནས་གཅིག་
བྱུང་བ་མ་ཡིན་པར་རང་སར་རང་ཚུགས་ཐུབ་པའི་སྒོ་ནས་གནས་ཡོད། དེའི་ཕྱིར།
278



དོན་ཚན་ཉེར་དགུ་པ། རབ་སྤེལ་གྱི་རྒྱན།
འདི་ལྟ་བུ་ལ་སྟོབས་མཚུངས་རབ་སྤེལ་ཞེས་བརྗོད་པ་ཡིན། གོ་དོན་གྱི་དཔེར་
བརྗོད་ལ་དབྱངས་ཅན་དགའ་བློས།
སྟོན་ཟླ་བྱེ་བའི་དཔལ་འཕྲོག་འཛུམ་པའི་ཞལ། །
དཀྱུས་རིང་སྤྱན་ཟུང་ཨུཏྤལ་འདབ་མ་གཡོ། །
ཐགས་བཟང་ཚེམས་དཀར་ཚར་དུ་དངར་བ་ནི། །
མུ་ཏིག་དོ་ཤལ་དག་ལ་འཕྱ་བ་བཞིན། །
ཞེས་གསུངས་པ་དང་། དུང་དཀར་བློ་བཟང་འཕྲིན་ལས་ཀྱིས།
དྲི་ཟའི་དབྱངས་ཀྱི་རྗེས་འགྲོ་སྙན་ཚིག་གླུ། །
དོན་བཟང་གསེར་སྐུད་ཕྲ་རགས་རྒྱུད་ལས་དྲངས། །
མ་བརྡུངས་སྙན་པའི་སྒྲ་འཁྲོལ་པི་ཝང་འདི། །
སྒྲ་སྡུད་འཁོར་ལོར་འཁྲུལ་ནས་ཉན་པར་རིངས། །
ཞེས་གསུངས་པ་ལྟ་བུའོ། །
279



ལེའུ་གཉིས་པ། དོན་རྒྱན།
དོན་ཚན་སུམ་ཅུ་པ། དགོངས་པ་ཅན་གྱི་རྒྱན།
དགོངས་པ་ཅན་གྱི་རྒྱན་གྱི་གོ་དོན་དང་དཔེར་བརྗོད།
སྙན་ངག་མཁན་བསམ་དགོངས་པ་སྟེ། །
སྙན་ངག་གྲུབ་པར་གང་གནས་པ། །
རབ་སྦྱོར་ཡུལ་གྱི་ཡོན་ཏན་ཅན། །
དེ་ནི་དགོངས་པ་ཅན་ཞེས་བརྗོད། །
ཅེས་དཔལ་ལྡན་དཎྜིས་གསུངས་པ་བཞིན་དགོངས་པ་ནི་སྙན་ངག་མཁན་གྱི་་་་་
བསམ་པ་ཡིན་ལ། བརྗོད་བྱའི་ཡུལ་གྱི་སྟེང་དུ་རབ་ཏུ་སྦྱོར་བའི་ཡོན་ཏན་ཅན་ཏེ་
སྙན་ངག་གི་ཐོག་མཐའ་བར་གསུམ་དུ་གནས་ཡོད། དགོངས་པ་ལྡན་པའི་སྙན་
ངག་དེ་ལ་དགོངས་པ་ཅན་དང་དེའི་རྒྱན་ཞེས་བརྗོད་པ་ཡིན། དེའི་ཕྱིར།
དགོངས་པ་ཅན་གྱི་རྒྱན་ནི་སྙན་ངག་ཧྲིལ་བོ་ཞིག་ལ་ངོས་འཛིན་པ་ལས་ཐར་ཐོར་
གྱི་ཤོ་ལོ་ཀ་རེ་གཉིས་ཤིག་ལ་ངོས་བཟུང་ན་འགྲིག་པ་མིན། འདིར་ཁྱད་ཆོས་བཞི་
ཚང་དགོས་ཞེས་དཔལ་ལྡན་དཎྜིས《སྙན་ངག་མེ་ལོང》ལས། །
དངོས་པོ་ཡི་ནི་ཚིག་རྣམས་ཀུན། །
280



དོན་ཚན་སུམ་ཅུ་པ། དགོངས་པ་ཅན་གྱི་རྒྱན།
ཕན་ཚུན་ཕན་པར་བྱེད་པ་ཉིད། །
དོན་དང་བྲལ་བའི་ཁྱད་པར་རྣམས། །
མ་བྱས་གནས་སུ་བསྔགས་པ་དང་། །
བརྗོད་རིམ་སྟོབས་ལས་དངོས་པོ་ནི། །
ཟབ་མོ་དག་ཀྱང་གསལ་བ་སྟེ། །
དེ་ཀུན་དགོངས་པའི་དབང་གྱུར་ཕྱིར། །
དེ་དག་དགོངས་པ་ཅན་ཞེས་རིག །
ཅེས་ངག་ཉུང་དོན་འདུས་ཀྱི་ལམ་ནས་མངོན་པར་གསུངས་འདུག་པ་ཡིད་ལ་་་་་
གཟུང་བར་བྱ་དགོས། འདིའི་གོ་དོན་གྱི་དཔེར་བརྗོད་ལ་ས་པཎ་གྱི《 ང་བརྒྱད་
མ》ལྟ་བུའི་ཤོ་ལོ་ཀ་གཅིག་ཅན་གྱི་སྙན་ངག་དང་། ཞང་ཞུང་ཆོས་དབང་གྲགས་
པའི《རཱ་མ་ཎའི་རྟོགས་བརྗོད》ལྟ་བུའི་ཤོ་ལོ་ཀ་མང་པོ་ཅན་གྱི་སྙན་ངག རྗེ་ཙོང་
ཁ་པའི《 བསྟོད་པ་ཆུ་འཛིན་མ》ལྟ་བུའི་ཤོ་ལོ་ཀ་རེ་གཉིས་ཅན་གྱི་སྙན་ངག་སོགས་
ཚད་ལྡན་གྱི་སྙན་ངག་ཧྲིལ་བོ་ཡོད་དོ་ཅོག་བཞག་ཆོག་པ་ཡིན་ནོ། །
281



ལེའུ་གསུམ་པ། སྒྲ་རྒྱན་དང་གབ་ཚིག་གི་རྒྱན། སྐྱོན་སེལ།
ལེའུ་གསུམ་པ། སྒྲ་རྒྱན་དང་གབ་ཚིག་གི་
རྒྱན། སྐྱོན་སེལ།
དོན་ཚན་དང་པོ། སྒྲ་རྒྱན།
1. སྒྲ་རྒྱན་གྱི་གོ་དོན་བཤད་པ།
རྗོད་བྱེད་ཚིག་གི་ཉམས་དག་ནི། །
གཙོར་འདོན་རྒྱན་དེ་སྒྲ་རྒྱན་ནོ། །
ཞེས་པ་བཞིན་ཡི་གེ་དང་ཚིག་རྐང་། སྐྱེ་གནས་སོགས་ལ་བརྟེན་ནས་སྒྲའི་ཉམས་
འདོན་པར་བྱེད་པའི་རྒྱན་ཞིག་ལ་སྒྲ་རྒྱན་ཞེས་བྱའོ། །
2. སྒྲ་རྒྱན་གྱི་དབྱེ་བ་བཤད་པ།
སྒྲ་རྒྱན་དབྱེ་བ་རྣམ་བཞི་སྟེ། །
ཡི་གེ་བསྐོར་བའི་ཟུང་ལྡན་དང་། །
བྱ་དཀའི་རྣམ་གྲངས་གཞན་དང་ནི། །
282



གས
དོན་ཚན་དང་པོ། སྒྲ་རྒྱན།
དབྱངས་སོགས་ངེས་པའི་བྱ་དཀའ་དང་། །
ཀ་ཕྲེང་གི་ནི་རྒྱན་བཅས་སོ། །
ཞེས་པ་བཞིན་སྒྲ་རྒྱན་གྱི་རྩ་བའི་དབྱེ་བ་ལ་རྣམ་པ་བཞི་སྟེ། ཡི་གེ་བསྐོར་བའི་ཟུང་
ལྡན་དང་། བྱ་དཀའ་བའི་རྣམ་གྲངས་གཞན་དང་། དབྱངས་སོགས་ངེས་པའི་བྱ་
དཀའ་དང་། ཀ་ཕྲེང་གི་རྒྱན་བཅས་སོ། །
3. སྒྲ་རྒྱན་གྱི་ནང་གསེས་སོ་སོའི་ངོས་འཛིན་བཤད་པ།
(1) ཡི་གེ་བསྐོར་བའི་ཟུང་ལྡན།
རྗོད་བྱེད་ཀྱི་ཚིག་སྦྱོར་གང་དུ་“མཛེས་མཛེས”ཞེས་པ་ལྟ་བུའི་འདྲ་བའི་ཡི་
གེའི་བར་དུ་ཡི་གེ་གཞན་གྱིས་མ་ཆོད་པ་དང་། “མཛེས་པའི་བཞིན་རས་མེ་ཏོག་
བཞིན་དུ་མཛེས”ཞེས་པ་ལྟ་བུའི་འདྲ་བའི་ཡི་གེ“མཛེས”སྔ་ཕྱི་གཉིས་ཀྱི་བར་དུ་
ཡི་གེ་གཞན་གྱིས་ཆོད་པ་སྟེ་བར་ཆོད་མ་ཆོད་ཅི་རིགས་ཀྱི་སྒོ་ནས་སྒྲ་འདྲ་་་་་་་་
ཐེངས་གཉིས་དང་གསུམ་ལ་སོགས་པར་བཟླས་ཤིང་བསྐོར་བ་ཞིག་ལ་ཟུང་ལྡན་གྱི་
རྒྱན་ཞེས་བརྗོད་པ་ཡིན། ཟུང་ལྡན་མཚན་ཉིད་པ་ཞིག་ཡིན་ན་ཟུང་ལྡན་གྱི་ཡི་གེ་
སྔ་ཕྱི་གཉིས་ཀྱི་དོན་ཐ་དད་པ་ཞིག་སྟེ། དཔེར་ན། གསུང་དབྱངས་རྣ་བར་ལྷུང་
ན་ན་རྒ་འཆི་བ་ཅིག་ཅར་འཕྲོག་ཅེས་པ་ལྟ་བུ་ལས“ན”སྔ་ཕྱི་གཉིས་ཀྱི་དོན་་་་
དད་པ་ཡིན་ནོ། །འདི་ལ་བྱ་སླ་བ་རྐང་བའི་དང་པོ་ན་ཡོད་པའི་ཟུང་ལྡན་དང་།
བྱ་དཀའ་བ་གནས་གཞན་ན་ཡོད་པའི་ཟུང་ལྡན། མཐའ་ཐོག་སྦྱར་བའི་ཟུང་ལྡན།
ཀུན་ཏུ་སྦྱར་བའི་ཟུང་ལྡན། བསྲེས་པའི་ཟུང་ལྡན། བཟློག་པའི་ཟུང་ལྡན་བཅས་
283



ལེའུ་གསུམ་པ། སྒྲ་རྒྱན་དང་གབ་ཚིག་གི་རྒྱན། སྐྱོན་སེལ།
ནང་གསེས་ཀྱི་དབྱེ་བ་དྲུག་ཡོད་ལ། , དྲུག་པོ་འདི་ལ་ཡང་ནང་གསེས་ཀྱི་དབྱེ་བ་
མང་དུ་དབྱེ་རྒྱུ་ཡོད་པས་ནང་གསེས་ཀྱི་མཐའ་ནི་རྙེད་དཀའ་འོ། །སྙན་ངག་གི་
རོལ་མྱོང་དང་གསར་རྩོམ་ལ་ཉེ་བར་མཁོ་ཞིང་ཤིན་ཏུ་ངོ་མཚར་དུ་འདུག་པ་ནི་་་
ནང་གསེས་གཉིས་པ་དང་གསུམ་པ། དྲུག་པ་བཅས་སོ། །གཤམ་ནས་གལ་ཆེའི་
ནང་གསེས་འདི་དག་དཔེར་བརྗོད་ཀྱི་ལམ་ནས་གསལ་བར་བྱའོ། །
“བསོད་ནམས་ཚོགས་རབ་རབ་འབྱམས་རྒྱུ་ལས་འཁྲུངས་པའི་
སྐུ་མཆོག་མཆོག་ཏུ་མཛེས་པ་ཁྱོད་ཀྱི་སྐུ། །
ནམ་མཁའི་མཐས་གཏུགས་གཏུགས་པ་མེད་པའི་ཞིང་མཆོག་་་
ཀུན་དུ་དུ་མའི་འགྲོ་ལ་མིག་འཕྲུལ་བཞིན། །
ལ་ལར་བལྟམས་ཞིང་ཞིང་གཞན་དུ་ཡང་བྱང་ཆུབ་ཚུལ་སྟོན་་་་
སྟོན་པ་ཁྱོད་ཀྱི་སྐུ་ཡི་ནི། །
བཀོད་པ་མཆོག་འདི་འདི་དང་གཞན་དུ་མ་ལུས་འགྲོ་ཀུན་ཀུན་
མཁྱེན་གྱུར་ཀྱང་བརྗོད་མི་ནུས། །”
ཞེས《འཇམ་དབྱངས་བསྟོད་སྤྲིན་རྒྱ་མཚོ》ལས་བྱུང་བ་འདི་ནི་ནང་གསེས་གཉིས་
པའི་དཔེར་བརྗོད་དུ་འགྲོ་སྟེ། ཟུང་ལྡན་གྱི་ཚིག“རབ་རབ”དང“མཆོག་མཆོག”
“ གཏུགས་གཏུགས”“དུ་དུ”“ཞིང་ཞིང”“སྟོན་སྟོན”“འདི་འདི”“ ཀུན་ཀུན”
བཅས་ནི་སྔ་ཕྱི་མི་འདྲ་བའི་དོན་ཅན་ཡིན་པར་མ་ཟད། ཤིན་ཏུ་སྙན་ཞིང་ཡིད་དུ་
འོངས་པའི་ཡོན་ཏན་དང་ལྡན་པ་ཞིག་གོ ། ་
284 .



དོན་ཚན་དང་པོ། སྒྲ་རྒྱན།
“བྱུ་རུའི་མདངས་དང་འདྲེས་པའི་གསེར་བཟང་མདོག །
མདོག་ལེགས་ཤེས་བྱ་མ་ལུས་ལྷང་ངེར་མཁྱེན། །
མཁྱེན་རབ་དབང་ཕྱུག་འཇམ་དབྱངས་འགྲོ་བའི་སྐྱབས།།
སྐྱབས་མཆོག་ཁྱོད་ཀྱིས་རབ་འབྱམས་ཤེས་རབ་སྩོལ། །”
ཅེས《 འཇམ་དབྱངས་བསྟོད་སྤྲིན་རྒྱ་མཚོ》ལས་བྱུང་བ་ལྟ་བུ་དང་།
“རོལ་རྩེད་གར་གྱི་ཉམས་ལྡན་རི་དྭགས་མིག །
མིག་གིས་ལྟ་བས་མི་ངོམས་ཡིད་འཕྲོག་མ། །
མ་ལྟར་བརྩེ་བ་ཁྱོད་ཀྱིས་བདག་གི་ངག །
ངག་དབང་ལྷ་མོ་ཉིད་དང་མཚུངས་པར་མཛོད། །”
ཅེས《 བསྟོད་པ་ཆུ་འཛིན་མ》ལས་བྱུང་བ་ལྟ་བུ་ནི་ནང་གསེས་གསུམ་པའི་དཔེར་
བརྗོད་དུ་འགྲོ་སྟེ། ཚིག་རྐང་དང་པོའི་མཐའ་མའི་ཚེག་ཁྱིམ་དང་གཉིས་པའི་ཐོག་
མའི་ཚེག་ཁྱིམ་འདྲ་ཞིང་། གཉིས་པའི་མཐའ་མའི་ཚེག་ཁྱིམ་དང་གསུམ་པའི་ཐོག་
མའི་ཚེག་ཁྱིམ་འདྲ། གསུམ་པའི་མཐའ་མའི་ཚེག་ཁྱིམ་དང་བཞི་པའི་ཐོག་མའི་
ཚེག་ཁྱིམ་འདྲ་བ་ཡིན་ལ། ནང་དོན་མི་འདྲ་བར་མ་ཟད། ཤིན་ཏུ་སྙན་པའི་ཕུང་
པོར་གྲུབ་འདུག
“ཤེས་པར་ལྡན་པ་མཛེས་ཤིང་མཁས་ལ་གསལ། །
285



ལེའུ་གསུམ་པ། སྒྲ་རྒྱན་དང་གབ་ཚིག་གི་རྒྱན། སྐྱོན་སེལ།
བཙུན་ན་དེས་དང་དུལ་ལ་ཞི་ཞིང་འཇམ། །
ཁེངས་ཤིང་ཆགས་ལ་ནོར་འདོད་ངན་ལ་སྡང་། །
བླུན་པས་འཁྲུལ་ཕྱིར་དེ་ཉིད་མཐོང་པ་མིན། །”
ཞེས《དཔེར་བརྗོད་སྒྲ་དབྱངས་རྒྱ་མཚོའི་འཇུག་ངོགས》ལས་བྱུང་བ་འདི་ནི་ནང་
གསེས་དྲུག་པའི་དཔེར་བརྗོད་ཡིན་ལ། འདི་ལུགས་འབྱུང་དང་ལུགས་ལྡོག་གང་
ལྟར་བཏོན་ཀྱང་ནང་དོན་གཏིང་ཟབ་ལ་རྒྱ་ཆེ་བ་མ་ཟད། དབྱངས་ཀྱི་རྒྱལ་མོའི་
བང་མཛོད་ལས་བརྐུས་པ་ལྟ་བུའི་སྙན་པའི་ཡོན་ཏན་མ་ལུས་ཡོངས་སུ་རྫོགས་་་་་
ཡོད།
བོད་ཀྱི་སྙན་ངག་པའི་ཁྲོད་ནས་ཟུང་ལྡན་སྦྱོར་བ་ལ་མཁས་པ་མང་མོད་་་་
ཀྱང་། རྗེ་ཙོང་ཁ་པ་དང་རྗེ་བོད་མཁས་པ། མཁས་དབང་དགེ་འདུན་ཆོས་འཕེལ་
ལྟ་བུ་ནི་དཀོན།
（2)བྱ་དཀའི་རྣམ་གྲངས་གཞན།
འདི་ལ་བ་ལང་གཅིན་དང་ཕྱེད་འཁོར་དང་ཀུན་ཏུ་འཁོར་བ་སྟེ་ནང་་་་་
གསེས་མི་འདྲ་བ་གསུམ་ཡོད་པ་ལས་གསུམ་པ་ནི་ཧ་ཅང་མཚར་པོ་ཞིག་འདུག་
ཡིན་ན་ཡང་། སྦྱོར་དཀའ་བའི་སྟེང་དུ་རྩོམ་རིག་གསར་རྩོམ་ལའང་ཉེར་མཁོ་ཞིག་
མིན་ཕྱིར། འདིར་ངོ་སྤྲོད་མ་བྱས་པ་ཡིན།
（3)དབྱངས་སོགས་ངེས་པའི་བྱ་དཀའ་བ།
འདི་ལ་དབྱངས་ངེས་པ་དང་། སྐྱེ་གནས་ངེས་པ། གསལ་བྱེད་ངེས་པ་སྟེ་
286



དོན་ཚན་དང་པོ། སྒྲ་རྒྱན།
ནང་གསེས་ཀྱི་དབྱེ་བ་གསུམ་ཡོད། དེ་རེ་རེ་ལའང་བཞིར་ངེས་པ་དང་། གསུམ་
དུ་ངེས་པ། གཉིས་སུ་ངེས་པ། གཅིག་ཏུ་ངེས་པ་བཅས་བཞི་རེར་དབྱེ་བས་ནང་
གསེས་མི་འདྲ་བ་བཅུ་གཉིས་ཡོད་དོ། །
དཔེར་ན། སློབ་དཔོན་ཐོན་མིའི་ཡིག་ཕུད་ཀྱི་ཤོ་ལོ་ཀ་དང་པོ་ནི་དབྱངས་
གཅིག་ཏུ་ངེས་པའི་དཔེར་བརྗོད་དུ་འགྲོ་ཞིང་། ཤོ་ལོ་ཀ་གཉིས་པ་ནི་དབྱངས་
བཞི་རུ་ངེས་པའི་དཔེར་བརྗོད་དུ་འགྲོ་བ་ཡིན་ལ།
“དཔག་མེད་པད་མའི་ཕུང་པོ་སྤུངས་པའི་དབུས། །
（མཆུ）
ཁྲག་ཁྲིག་དགའ་མགུའི་སྒྲ་སྒྲོགས་འཁོར་འགྲོའི་ཁྱུ། །
(མགྲིན་པ)
དེ་དག་རྟག་ཏུ་ནན་ཏན་འདུས་ཏེ་མཐར། །(ལྕེ་རྩེ)
ཟང་ཟིང་རྩི་བཟུང་སོ་སོའི་ཚང་རྩེར་སོང་། །(སོ)”
ཞེས་དུང་དཀར་རིན་པོ་ཆེས་གསུངས་པ་ལྟ་བུ་ནི་སྐྱེ་གནས་བཞིར་ངེས་པའི་་་་་་
དཔེར་བརྗོད་དུ་འགྲོ།
༦ ལས་ལ་ལ་ལ་ལ་ལ་ལ་
ལམ་ལམ་ལ་ལ་ལ་ལ་ལེ་ལོ་ལ། །
ལིང་ལིང་ལ་ལ་ལ་ལ་ལང་ལོང་ལ། །
287
287



ལེའུ་གསུམ་པ། སྒྲ་རྒྱན་དང་གབ་ཚིག་གི་རྒྱན། སྐྱོན་སེལ།
ལ་ལ་ལབ་ལོབ་ལ་ལ་ལུ་ལུར་ལུས། །”
ཞེས་བོད་མཁས་པས་གསུངས་པ་ལྟ་བུ་ནི་གསལ་བྱེད་གཅིག་ཏུ་ངེས་པའི་དཔེར་་
བརྗོད་ཡིན་ནོ། །
(4) ཀ་ཕྲེང་གི་རྒྱན།
ཀ་ཕྲེང་ལ་བརྟེན་ནས་ཚིག་ལ་སྙན་ཆ་འདོན་པའི་ཐབས་དེ་ལ་ནི་ཀ་ཕྲེང་་་
གི་རྒྱན་ཟེར། འདི་ལ་ཀ་ཕྲེང་ཤོ་ལོ་ཀའི་ཐོག་མ་ན་ཡོད་པ་དང་། བར་དུ་ཡོད་པ།
ཐ་མར་ཡོད་པ། གཞན་ད་དུང་ལུགས་འབྱུང་དང་ལུགས་ལྡོག་སོགས་ནང་གསེས་
ཀྱི་དབྱེ་བ་མཐའ་ཡས་པ་ཞིག་ཡོད་དོ། །རྒྱན་འདིའི་གོ་དོན་གྱི་དཔེར་བརྗོད་ལ།
“ཀ་ཆུ་ཡན་ཆད་ནག་ཆུ་མན་ཆད་ནས། །
ཁ་ཚིག་མཐོ་བའི་སྐྱེ་བོ་མང་ན་ཡང་། །
ག་ལེར་བསམས་ན་རང་རེ་ཐ་སྙད་པའི། །
ང་རྒྱལ་དེ་ནི་དོན་གྱི་ང་རྒྱལ་ཡིན། །”(དགེ་ཆོས）
ཞེས་པ་ལྟ་བུ་དང་།
“འགྱུར་མེད་རབ་བརྟན་ཀ་བ་ལྟ་བུའི་བློ། །
ཅན་བཞིའི་ཆེད་དུ་ཁ་ཙམ་མ་ཡིན་པར། །
དཀའ་ཉེན་ཆེ་སར་ག་དུས་ཡིན་ནའང་། །
288



་དོན་ཚན་དང་པོ། སྒྲ་རྒྱན།
སྟག་ལྟར་མཆོངས་པ་ང་ཡི་གྲོགས་པོ་མཆོག །” ་
(ཆབ་སྤེལ་ཚེ་བརྟན་ཕུན་ཚོགས》
ཅེས་པ་ལྟ་བུ་དང་།
“ངོ་མཚར་ཆེའོ་ལྷ་མོ་མེ་ན་ཀ །
མེ་ཏོག་ཇི་བཞིན་ནམ་ཡང་འཛུམ་པའི་ཁ། །
རི་དྭགས་ལྟ་བུའི་ཁྲ་ཆུང་མིག་གཉི་ག །
གཞན་ལ་མི་དབང་དེ་ཡི་བདག་པོ་ང་། །”
(ཆབ་སྤེལ་ཚེ་བརྟན་ཕུན་ཚོགས)
ཞེས་པ་ལྟ་བུ་སོགས་མང་པོ་འཇོག་རྒྱུ་ཡོད།
289



ལེའུ་གསུམ་པ། སྒྲ་རྒྱན་དང་གབ་ཚིག་གི་རྒྱན། སྐྱོན་སེལ།
དོན་ཚན་གཉིས་པ། གབ་ཚིག་གི་རྒྱན།
1. གབ་ཚིག་གི་རྒྱན་གྱི་གོ་དོན་བཤད་པ།
གབ་བྱའི་དོན་གང་ཚིག་གཞན་གྱིས། །
གབ་པའི་རྒྱན་དེ་གབ་ཚིག་རྒྱན། །
ཞེས་པ་བཞིན་གབ་ཅིང་སྦ་བར་བྱ་བའི་བརྗོད་བྱའི་དོན་གང་ཞིག་གབ་བྱེད་ཚིག་
སྦྱོར་གཞན་ཞིག་གིས་བརྗོད་པས་ཕ་རོལ་པོ་རྨོངས་ཤིང་འཁྲུལ་བར་བྱེད་ལ། སྒྱུ་
རྩལ་གྱི་བྲོ་བ་སྣུམ་པོ་ལྡན་པའི་རྒྱན་དེ་ལ་ནི་གབ་ཚིག་གི་རྒྱན་ཟེར། གབ་ཚིག་དང་
ལྡེའུ། ཁེད་གསུམ་ནི་དོན་གཅིག་ཡིན་ལ། གབ་ཚིག་དང་གབ་ཚིག་གི་རྒྱན་གཉིས་
ནི་མི་འདྲའོ། །འདི་གཉིས་ཀྱི་ཁྱད་པར་ནི་སྒྱུ་རྩལ་གྱིས་ལས་སྣོན་མ་བྱས་པ་དང་
བྱས་པའི་ཁྱད་པར་རོ། །རྒྱན་འདི་ནི་གལ་ཆེ་བའི་རྒྱུན་ཞིག་ཡིན་ཏེ། སློབ་དཔོན་
དཎྜིས《སྙན་ངག་མེ་ལོང》ལས། “རྩེད་མོའི་མདུན་སར་བཞད་གད་དང་། །དེ་
ཤེས་ཚོགས་སུ་གསང་སྨྲ་དང་། །ཕ་རོལ་ཀུན་ཏུ་རྨོངས་བྱེད་ལ། །གབ་ཚིག་དག་ནི་
ཉེར་མཁོ་ལྡན། །”ཞེས་གསལ་བར་གསུངས་ཡོད་པའི་ཕྱིར་རོ། །
290



དོན་ཚན་གཉིས་པ། གབ་ཚིག་གི་རྒྱན།
2. གབ་ཚིག་གི་རྒྱན་གྱི་དབྱེ་བ་བཤད་པ།
ཀུན་ཚོགས་སླུ་བྱེད་རིམ་པ་བྲལ། །
རབ་བཅོམ་མཐུན་གཟུགས་རྩུབ་མོ་དང་། །
གྲངས་དང་རབ་བཏགས་མིང་དུ་འདུས། །
བསྒྲིབས་དང་མཐུན་སྒྲ་རྨོངས་པ་དང་། །
ཡོངས་འཕྲོག་གཅིག་བསྒྲིབས་གཉིས་ཀ་བསྒྲིབས། །
ཡོངས་སུ་འདྲེས་དང་བཅུ་དྲུག་གོ །
ཞེས་པ་བཞིན་གབ་ཚིག་གི་རྒྱན་ལ་ནང་གསེས་ཀྱི་དབྱེ་བ་ཀུན་ཏུ་ཚོགས་པའི་གབ་
ཚིག་སོགས་བཅུ་དྲུག་ཡོད་པ་སློབ་དཔོན་དཎྜིས་གསལ་བར་བསྟན་ཡོད།
3. གབ་ཚིག་གི་རྒྱན་གྱི་ངོས་འཛིན་བཤད་པ།
གབ་ཚིག་གི་རྒྱན་ལ་དབྱེ་བ་མང་དུ་འདུག་མོད། ང་ཚོས་གབ་ཚིག་གི་རྒྱུན་
གྱི་ངོ་བོ་དང་གལ་ཆེའི་རང་བཞིན་ཡིད་ལ་གོམས་པར་བྱས་རྗེས། སྤྱིའི་གབ་ཚིག་
གི་རྒྱན་ཞེས་པ་ཞིག་དང་གྲངས་ཀྱི་གབ་ཚིག་གི་རྒྱན་གཉིས་ལ་སྦྱོང་བ་བྱས་ན་་་་་
གཞན་རྣམས་མ་ཤེས་ཀྱང་རྩོམ་རིག་རོལ་མྱོང་དང་གསར་རྩོམ་ལ་བར་ཆད་བཟོ་
མི་ཐུབ། སྤྱིའི་གབ་ཚིག་གི་རྒྱན་གྱི་གོ་དོན་དང་གོང་དུ་སྨྲས་པའི་གབ་ཚིག་གི་རྒྱན་
གྱི་གོ་དོན་གཉིས་འདྲ་ཞིང་། གྲངས་ཀྱི་གབ་ཚིག་གི་རྒྱན་ནི་གྲངས་ཀྱི་མངོན་
བརྗོད་དང་རིམ་གྲངས་སོགས་སྤྱད་ནས་བརྗོད་དོན་མཚོན་པར་བྱེད་པའི་རྒྱན་་་་
ཞིག་ཡིན། གཤམ་ནས་ང་ཚོས་རྒྱན་འདི་གཉིས་ལ་དབྱེ་ཞིབ་དང་རོལ་མྱོང་བྱ་བ་
291



ལེའུ་གསུམ་པ། སྒྲ་རྒྱན་དང་གབ་ཚིག་གི་རྒྱན། སྐྱོན་སེལ།
ལ་དང་པོ་ནི།
“སྤང་དཀར་ཐང་ན་ཚར་དུ་དངར་བ་ཡི། །
གནག་སྣུམ་གོས་བཟང་གྱོན་པའི་བལ་ལྡན་གྲངས། །
འཁར་བས་བགྲང་བཞིན་རྫི་བོ་བར་མེད་དུ། །
འགྱུར་ཁུགས་གླུ་དབྱངས་སྟོང་གིས་རྣམ་པར་བྲེལ། །”
ཞེས་པ་དང་།
“ ཐོགས་ཐུག་རེག་པ་བྲལ་བའི་བར་སྣང་དུ། །
སྲིན་གྱི་བུ་དགུ་འདྲེན་པའི་གཞལ་མེད་ཁང་། །
ཡོངས་སྤྲུལ་དབུས་ན་འཁོར་བྲལ་གཙོ་བོའི་ལྷ། །
རིག་རིག་མིག་གིས་ཕྱོགས་བཅུའི་སློབ་མར་ལྟ། །”
ཞེས་པ་ལྟ་བུ་སྟེ། །ཤོ་ལོ་ཀ་འདི་གཉིས་ནི་དགེ་བའི་བཤེས་གཉེན་དཔྱི་ས་བློ་གྲོས་
རྒྱ་མཚོས་རང་གི་སློབ་བུ་རྣམས་ལ་རྩེད་མཚར་གྱི་ཚུལ་དུ་གབ་ཚིག་གི་རྒྱན་ལ་་་་་་
བརྟེན་ནས་བྲིས་པའི་སྙན་ཚིག་གཉིས་རེད། དེ་ཡང་ཤོ་ལོ་ཀ་དང་པོས་དམངས་
ཁྲོད་རྩོམ་རིག་གི་ཁྲོད་དུ“ ཐང་དཀར་དཀར། ལུག་ནག་ནག ལུག་རྫི་གླུ་བ།”
“ཅི་ཁེད”ཅེས་པའི་ལན་དུ་“དཔེ་ཆ་འདོན་པ”ཞེས་བརྗོད་པའི་ཁེད་དེ་ཉིད་སྙན་
ཚིག་གི་ལམ་ནས་བྲིས་པ་རེད། ཤོ་ལོ་ཀ་གཉིས་པས“དཀྱིལ་འཁོར་བར་སྣང་
ཁམས་ན་འདུག ལྷ་བཟོ་དཀྱིལ་འཁོར་དབུས་ན་བཞུགས།” “ཅི་ཁེད”ཅེས་པའི་
292



དོན་ཚན་གཉིས་པ། གབ་ཚིག་གི་རྒྱན།
ལན་དུ“ འབུ་སྡོམ་དང་དྲ་རྒྱ”ཞེས་བརྗོད་པའི་ཁེད་དེ་ཉིད་སྙན་ཚིག་གི་ལམ་ནས་
བྲིས་པ་རང་རེད། གཉིས་པ་ནི།
“འཇིག་རྟེན་རྩེ་མོར་བགྲོད་པའི་དབྱངས་སྙན་ཅན། །
བསེ་རུའི་སྣ་ལྡན་མཛེས་པས་རྗེས་སུ་འབྲངས། །
ཟླ་བའི་འོད་དཀར་དབུས་གནས་སྔོན་རྗེས་སུ། །
ཚ་བའི་མེ་དང་རི་ཡི་གཟུགས་ཀྱིས་བརྒྱན། །”
ཞེས་པ་སྟེ། འདི་ནི་དུང་དཀར་རིན་པོ་ཆེས་གྲངས་ཀྱི་གབ་ཚིག་གི་རྒྱན་ལ་མཛད་
པའི་དཔེར་བརྗོད་ཅིག་རེད། འདི་ལས“དུང་དཀར”ཞེས་པའི་མཚན་འདི་
གྲངས་ཀྱི་མངོན་བརྗོད་ཀྱི་ལམ་ནས་མངོན་པར་བསྟན་འདུག་སྟེ། འཇིག་རྟེན་རྩེ་
མོ་ཞེས་པས་གསལ་བྱེད་ཀྱི་སྡེ་བ་གསུམ་པའི་ཡི་གེ་གསུམ་པ་སྟེ“ད”ཡིག་བསྟན་་
ཅིང་། དེར་བགྲོད་པའི་དབྱངས་སྙན་ཅན་ཞེས་པས་དབྱངས་གཉིས་པ་ཞབས་ཀྱུ་
ལྡན་པ་བསྟན། བསེ་རུའི་སྣ་ལྡན་ཞེས་པས་སྡེ་བ་དང་པོའི“ང”ཡིག་བསྟན་ཅིང་།
མཛེས་པས་རྗེས་སུ་འབྲངས་ཞེས་པས་རྗེས་འཇུག་ཡིན་པ་བསྟན། དེ་བས། རྐང་
པ་སྔ་མ་གཉིས་ཀྱིས“ དུང”ཞེས་པ་བསྟན་ཞིང་། ཟླ་བའི་འོད་དཀར་ཞེས་པས་སྡེ་
བ་དང་པོའི་ཡི་གེ་དང་པོ“ཀ”ཡིག་བསྟན། དབུས་གནས་ཞེས་པས་མིང་གཞི་
ཡིན་པ་བསྟན། སྔོན་རྗེས…...བརྒྱན་ཞེས་པས་སྔོན་འཇུག་དང་རྗེས་འཇུག་
གཉིས་རིམ་པར་བསྟན་རྗེས། ཚ་བའི་མེ་ཞེས་པས་སྡེ་བ་གསུམ་པའི་ཡི་གེ་གསུམ་
པ“ད”ནི་སྔོན་འཇུག་ཡིན་པ་དང་། རི་ཡི་གཟུགས་ཞེས་པས་སྡེ་བ་བདུན་པའི་ཡི་
293



ལེའུ་གསུམ་པ། སྒྲ་རྒྱན་དང་གབ་ཚིག་གི་རྒྱུན། སྐྱོན་སེལ།
གེ་དང་པོ་“ར”ཡིག་ནི་རྗེས་འཇུག་ཡིན་པ་བསྟན། དེ་བས། རྐང་པ་ཕྱི་མ་གཉིས་
ཀྱིས“དཀར”ཞེས་པ་བསྟན་པ་རེད།
“ལག་པའི་ཚོགས་ལས་རབ་འཁྲུངས་ཡོན་ཏན་སྐུ། །
མངའ་བས་འགྲོ་བ་དུས་ཀྱི་མོས་པ་བཞིན། །
མཛད་པའི་ཚུལ་ནི་ཉི་མར་བསྟན་དབུས་ན། །
དམ་པའི་ཆོས་ཀྱི་འཁོར་ལོ་མེ་རུ་བསྐོར། །”
ཞེས་པ་འདི་ནི་བོད་མཁས་པ་མི་ཕམ་དགེ་ལེགས་རྣམ་པར་རྒྱལ་བའི་ལྷས་གྲངས་
ཀྱི་གབ་ཚིག་གི་རྒྱན་ལ་མཛད་པའི་དཔེར་བརྗོད་རེད། འདི་ལས་ལག་པ་ཞེས་པ་
གཉིས་དང་། ཡོན་ཏན་ཞེས་པ་གསུམ། དུས་ཞེས་པ་དྲུག ཉི་མ་ཞེས་པ་བཅུ་
གཉིས། མེ་ཞེས་པ་གསུམ་གྱི་མངོན་བརྗོད་རེད། གོ་དོན་ནི། སྟོན་པ་ཤཱཀྱ་ཐུབ་
པས་ཚོགས་གཉིས་ལས་རབ་ཏུ་འཁྲུངས་པའི་སྐུ་གསུམ་ལ་མངའ་བརྙེས་པ་སྟེ་་་་
མངོན་པར་རྫོགས་པར་སངས་རྒྱས་པས། འགྲོ་བ་རིགས་དྲུག་གི་མོས་པ་ཇི་བཞིན་
དུ་མཛད་པ་བཅུ་གཉིས་བསྟན་པའི་དབུས་སུ་མཛད་པ་བཅུ་གཅིག་པ་དམ་པའི་་
ཆོས་ཀྱི་འཁོར་ལོ་ཐེངས་གསུམ་ལ་བསྐོར་པའོ་ཞེས་པའོ། །
གབ་ཚིག་གི་རྒྱན་གྱིས་མངོན་པར་བཅིངས་པའི་སྙན་ངག་ཅིག་ཡིན་་་་་
རྟོགས་དཀའི་ཁྱད་ཆོས་ལྡན་པ་དང་། ཀློག་པ་པོ་དང་དཔྱད་བརྗོད་པར་མཛེས་
སྡུག་གི་ཚོར་སྣང་གསར་བ་ཞིག་སྦྱིན་ཐུབ། དེའི་ཕྱིར། ང་ཚོས་རྒྱན་འདི་ལེགས་
པར་སྦྱོར་ཤེས་པར་བྱ་དགོས།
294



དོན་ཚན་གསུམ་པ། སྐྱོན་སེལ།
དོན་ཚན་གསུམ་པ། སྐྱོན་སེལ།
1. སྙན་ངག་གི་སྐྱོན་བཅུ་ངོས་འཛིན་པ།
སྐྱོན་ལ་བཅུ་སྟེ་དོན་ཉམས་དང་། །
དོན་འགལ་དོན་གཅིག་ཐེ་ཚོམ་ཅན། །
རིམ་ཉམས་སྒྲ་ཉམས་གཅོད་མཚམས་ཉམས། །
སྡེབ་སྦྱོར་ཉམས་དང་མཚམས་སྦྱོར་ཉམས། །
ཡུལ་དུས་སྒྱུ་རྩལ་འཇིག་རྟེན་དང་། །
རིགས་ལུང་དག་དང་འགལ་བའོ། །
ཞེས་སློབ་དཔོན་དཎྜིས་སྙན་ངག་ལ་འབྱུང་སླ་བའི་སྐྱོན་ལ་དོན་ཉམས་དང་དོན་་་་
འགལ་སོགས་བཅུ་ཡོད་པ་བསྟན་ཡོད་ལ། འདི་ལས་མཚམས་སྦྱོར་ཉམས་པའི་
སྐྱོན་ནི་བོད་ལྟར་ན་སྒྲ་ཉམས་པའི་སྐྱོན་དང་གཅིག་ཡིན་པ་ལས་གཞན་རྣམས་ནི་
བོད་ཀྱི་སྙན་ངག་ལ་ཡང་འབྱུང་སླ་བའི་སྐྱོན་རགས་པ་དག་ཡིན་ནོ། །
2. སྙན་ངག་གི་སྐྱོན་དག་སོ་སོར་བཤད་པ།
(1)དོན་ཉམས་པའི་སྐྱོན།
295



ལེའུ་གསུམ་པ། སྒྲ་རྒྱན་དང་གབ་ཚིག་གི་རྒྱན། སྐྱོན་སེལ།
ཚིག་དོན་སྔ་ཕྱི་ཕན་ཚུན་འབྲེལ་མི་ཆགས་པས་དོན་གྱིས་སྟོངས་པ་ལ་དོན་
ཉམས་པའི་སྐྱོན་ཟེར། འདི་ནི་སྐྱོན་ཆེན་ཡིན་ཕྱིར་དམིགས་བསལ་མེད། གོ་དོན་
གྱི་དཔེར་བརྗོད་ལ་བོད་མཁས་པས།
ཆུ་བོ་འདི་རྣམས་ཐུར་དུ་མགྱོགས་པར་རྒྱུག །
བེམ་པོའི་དངོས་ཀུན་རྣམ་རྟོག་གྱ་གྱུ་མེད། །
སྟོན་ཀ་ཟླ་བའི་རང་འོད་ལྷག་པར་གསལ། །
ཁོ་བོ་སྙིང་ལ་ཉལ་བའི་བདེ་བ་འདོད། །
ཅེས་གསུངས་པ་ལྟ་བུའོ། ། །
(2)དོན་འགལ་བའི་སྐྱོན་དང་དེའི་དམིགས་བསལ།
ཚིག་སྦྱོར་གང་དུ་དོན་ཕན་ཚུན་འགལ་བས་བརྡ་སྤྲོད་མི་ཐུབ་པ་ལ་དོན་་་་
འགལ་བའི་སྐྱོན་ཟེར་ཞིང་། སྦྱོར་མཁས་ན་སྐྱོན་དུ་མི་འགྱུར་བས་དམིགས་བསལ་
ཡོད་པ་ཡིན། གོ་དོན་གྱི་དཔེར་བརྗོད་ལ་བོད་མཁས་པས།
རྙེད་བཀུར་ནོར་བུའི་ཁྲིར་འཁོད་ཕྱོགས་དང་གླིང་། །
རྒྱལ་ཁྱོད་ཆོག་ཤེས་ག་བུར་འཐུལ་བའི་དྲིས། །
ཀུན་ལས་རྣམ་རྒྱལ་འབྱོར་བས་མི་ངོམས་པ། །
འདུ་འཛི་བདུད་ཀྱི་འཆིང་བ་རིང་དུ་བཏང་། །
ཞེས་གསུངས་པ་ལྟ་བུ་དང་། དམིགས་བསལ་གྱི་དཔེར་བརྗོད་ལ་ཡང་བོད་མཁས་
296



དོན་ཚན་གསུམ་པ། སྐྱོན་སེལ།
འདོད་ལྡན་སྒེག་མོའི་གཟུགས་གསར་དབང་པོའི་གཞུ། །
མཛེས་ཀྱང་འཇིག་པའི་ཆོས་ལ་སུ་ཞིག་ཆགས། །
ཡིད་འོང་སྐྱེ་མཆེད་རྫོགས་པའི་བཞིན་བཟང་མ། །
ནམ་ཞིག་མིག་གི་བདུད་རྩིར་འཐུང་འགྱུར་རམ། །
ཞེས་གསུངས་པ་ལྟ་བུའོ། །
(3)དོན་གཅིག་པའི་སྐྱོན་དང་དེའི་དམིགས་བསལ།
ཚིག་སྦྱོར་གང་དུ་དགོས་པ་མེད་པའི་བསྐྱར་ཟློས་བྱུང་བ་ལ་དོན་གཅིག་་་་
པའི་སྐྱོན་ཟེར་ཞིང་། སྦྱོར་མཁས་ན་ཡོན་ཏན་དུ་འགྱུར་བའང་ཡོད་པས་དམིགས་
བསལ་ཡོད་པ་ཡིན། གོ་དོན་གྱི་དཔེར་བརྗོད་ལ་བོད་མཁས་པས།
སར་སྐྱེས་ལྗོན་ཤིང་སྡོང་བོའི་གེལ་བའི་རྩེར། །
སྙན་པའི་གླུ་དང་དབྱངས་ཀྱི་འགྱུར་ཁུག་ཅན། །
འདབ་ལྡན་དཔྱིད་ཀྱི་ཕོ་ཉ་ཀོ་ཀི་ལ། །
སྔོ་ལྗང་འདབ་གཤོག་སྒྲོ་ཚོགས་ངོམ་བཞིན་རྒྱུ། ། -
ཞེས་གསུངས་པ་ལྟ་བུ་དང་། དེའི་དམིགས་བསལ་གྱི་དཔེར་བརྗོད་ལ་ཡང་བོད་
མཁས་པས།
297



ལེའུ་གསུམ་པ། སྒྲ་རྒྱན་དང་གབ་ཚིག་གི་རྒྱན། སྐྱོན་སེལ། །
ཐར་བ་འདོད་པས་ཡིད་དྲངས་དབེན་པའི་གནས། །
ལྷ་དང་གྲུབ་པས་བསྟེན་འོས་ཡིད་ལ་དྲན། །
བག་ཕེབས་ལྗོན་པའི་གྲིབ་བསིལ་ཡིད་ལ་དྲན། །
གཙང་མའི་ཆབ་རྒྱུན་བདེར་འབབ་ཡིད་ལ་དྲན། །
ཞེས་གསུངས་པ་ལྟ་བུའོ། །
(4)ཐེ་ཚོམ་ཅན་གྱི་སྐྱོན་དང་དེའི་དམིགས་བསལ།
རྗོད་བྱེད་ཀྱི་ཚིག་གང་གིས་བརྗོད་བྱའི་དོན་ལ་ངེས་པ་མི་སྐྱེད་པར་ཐེ་ཚོམ་
སྐྱེད་པར་བྱེད་པ་ཞིག་ལ་ཐེ་ཚོམ་ཅན་གྱི་སྐྱོན་ཟེར་ཞིང་། སྦྱོར་མཁས་ན་སྐྱོན་དུ་མི་
འགྱུར་བའང་ཡོད་པས་དམིགས་བསལ་ཡོད་པ་ཡིན། གོ་དོན་གྱི་དཔེར་བརྗོད་ལ་
བོད་མཁས་པས། །
སྐྱེད་མོས་ཚལ་ནང་སྦྲང་རྩིའི་ཕོ་ཉ་ནི། །
འདབ་མ་རབ་རྒྱས་ཡན་ལག་རྣམ་འགྱུར་གྱིས། །
མངོན་འདོད་བསླེབ་པ་སྟེར་མོད་དེ་རང་ཉིད། །
སྲོག་དང་བཅས་པ་ཡིན་མིན་ཆ་མ་འཚལ། །
ཞེས་གསུངས་པ་ལྟ་བུ་དང་། དེའི་དམིགས་བསལ་གྱི་དཔེར་བརྗོད་ལ་ཡང་བོད་
མཁས་པས།
298



དོན་ཚན་གསུམ་པ། སྐྱོན་སེལ།
ཡི་གེ་ཁཞེས་འབྱུང་བ་ཆེན་པོ་ཡི། །
རང་བཞིན་རླུང་དག་འགྲོ་འོང་ལས་བྱེད་པའི། །
གཉིས་སྐྱེས་འདི་དག་འགྲོ་བའི་གནས་ཚུལ་གྱིས། །
མི་རྟག་གཡོ་བའི་རང་བཞིན་མཚོན་པར་བྱས། །
ཞེས་གསུངས་པ་ལྟ་བུའོ། །
(5)གོ་རིམ་ཉམས་པའི་སྐྱོན་དང་དེའི་དམིགས་བསལ།
ཚིག་སྦྱོར་གང་དུ་མདོར་བསྟན་གྱི་གོ་རིམ་བཞིན་དུ་རྒྱས་བཤད་ཀྱི་གོ་རིམ་
མ་བྱུང་བས་དོན་སྟོན་མི་ཐུབ་པར་གྱུར་པ་ལ་གོ་རིམ་ཉམས་པའི་སྐྱོན་ཟེར་ཞིང་།
སྦྱོར་མཁས་ན་གོ་རིམ་ཉམས་ཀྱང་དོན་སྟོན་ཐུབ་པས་འདིར་ཡང་དམིགས་བསལ་
ཡོད་པ་ཡིན། གོ་དོན་གྱི་དཔེར་བརྗོད་ལ་བོད་མཁས་པས།
བདུད་འདུལ་ཐུབ་པའི་དབང་དེས་གདུལ་བྱ་ཡི། །
མོས་པ་མཆོག་དམན་འབྲིང་པོའི་ལམ་གསུམ་དུ། །
འཚམས་པའི་བསླབ་བྱ་སོ་སོར་ཐར་བ་དང༌། །
བྱང་སེམས་སྔགས་ཀྱི་འདུལ་བ་དེ་དེ་བསྟན། །
ཞེས་གསུངས་པ་ལྟ་བུ་དང་། དེའི་དམིགས་བསལ་གྱི་དཔེར་བརྗོད་ལ་ཡང་བོད་
མཁས་པས།
299



ལེའུ་གསུམ་པ། སྒྲ་རྒྱན་དང་གབ་ཚིག་གི་རྒྱུན། སྐྱོན་སེལ།
གང་ཞིག་མཐོ་རིས་ཐར་བ་མངོན་འདོད་ཕྱིར། །
སྦྱིན་ཚུལ་བསྒོམས་པ་ལས་བྱུང་བསོད་ནམས་ཀྱི། །
ཐོག་མཐའ་ཡོན་ཏན་ཁྱད་པར་གཞན་སྒྲུབ་ཀྱང་། །
བར་མ་ཁོ་ན་དལ་འབྱོར་རྟེན་གྱི་རྒྱུ། །
ཞེས་གསུངས་པ་ལྟ་བུའོ། །
（6) སྒྲ་ཉམས་པའི་སྐྱོན་དང་དེའི་དམིགས་བསལ།
ཚིག་སྦྱོར་གང་དུ་ཕྲད་དང་རྣམ་དབྱེ་སོགས་སྦྱོར་ཚུལ་ལོག་པ་ལ་སྒྲ་ཉམས་
པའི་སྐྱོན་ཟེར་ཞིང་། སྐབས་འགར་སྦྱོར་ཚུལ་ལོག་པ་ལྟར་སྣང་ཡང་དོན་སྟོན་ཐུབ་
པས་འདིར་ཡང་དམིགས་བསལ་ཡོད་པ་ཡིན། གོ་དོན་གྱི་དཔེར་བརྗོད་ལ་ཞྭ་
དམར་པཎྜི་ཏ་དགེ་འདུན་བསྟན་འཛིན་རྒྱ་མཚོས། །
མེ་ཏོག་རྣམ་བཀྲ་སྐྱེད་མོས་ཚལ་ལ་གཞིར། །
མཚར་སྡུག་ལང་ཚོའི་རབ་སྒེག་བཞིན་བཟང་མ། །
འདོད་ལྡན་ཀུན་གྱིས་ཡིད་དབང་ཅིག་ཅར་ལས། །
འཕྲོག་བྱེད་ཉམས་བརྒྱས་གར་གྱི་རོལ་བ་མཚར། །
ཞེས་གསུངས་པ་ལྟ་བུ་དང་། དེའི་དམིགས་བསལ་གྱི་དཔེར་བརྗོད་ལ་རྒྱལ་དབང་
ལྔ་པས།
300



དོན་ཚན་གསུམ་པ། སྐྱོན་སེལ།
རྒྱལ་བས་ཐུགས་རྗེ་ཆེར་འཕེལ་བས། །
འགྲོ་བའི་སྡུག་བསྔལ་མ་ལུས་ཞི། །
ཕན་བདེའི་འཁྲི་ཤིང་མྱུ་གུ་དེ། །
དབྱར་གྱི་མཚོ་ལྟར་འཕེལ་བར་གྱུར། །
ཅེས་གསུངས་པ་ལྟ་བུའོ། །
(7) གཅོད་མཚམས་ཉམས་པའི་སྐྱོན་དང་དེའི་དམིགས་བསལ།
ཚིག་སྦྱོར་གང་དུ་གཅོད་མཚམས་ཏེ་ཆ་ཡ་སྡེབ་སྟངས་ནོར་བ་ལ་གཅོད་་་་
མཚམས་ཉམས་པའི་སྐྱོན་ཟེར་ཞིང་། སྦྱོར་མཁས་ན་སྐྱོན་དུ་མི་འགྱུར་བ་ཡང་རེ་
འགའ་ཡོད་པས་འདིར་ཡང་དམིགས་བསལ་ཡོད་པ་ཡིན། གོ་དོན་གྱི་དཔེར་
བརྗོད་ལ་བོད་མཁས་པས།
རྒྱལ་བའི་ཡུམ་མཆོག་གྱུར་དབྱངས་ཅན་ལྷ་མོ། །
མཛེས་སྡུག་དཔལ་ཕུན་ཚོགས་པ་གང་དེ་ཡི། །
ཕྱག་སོར་གྱིས་བསྣུན་ཏམ་བུ་ར་དབྱངས་ཀྱིས། །
ཐོས་པ་འཛིན་བདུད་རྩི་ཡིས་ཁེངས་པར་མཛོད། །
ཅེས་གསུངས་པ་ལྟ་བུ་དང་། དེའི་དམིགས་བསལ་གྱི་དཔེར་བརྗོད་ལ་ཡང་བོད་
མཁས་པས།
301



ལེའུ་གསུམ་པ། སྒྲ་རྒྱན་དང་གབ་ཚིག་གི་རྒྱུན། སྐྱོན་སེལ།
དུས་གསུམ་གཤེགས་ཡུམ་རྡོ་རྗེ་དབྱངས་ལྷ་མོ། །
མཚན་དཔེ་རབ་རྫོགས་མཛེས་པའི་ཕྱག་སོར་གྱིས། །
འགྱིང་ཞིང་བསྒྱུར་བའི་དྲི་ཟའི་པི་ཝང་སྒྲས། །
ཐོས་འཛིན་བདུད་རྩིས་ཁེངས་པར་བགྱིད་འཚལ་ལོ། །
ཞེས་གསུངས་པ་ལྟ་བུའོ། ། །
（8)སྡེབ་སྦྱོར་ཉམས་པའི་སྐྱོན།
ཡི་གེའི་ལྕི་ཡང་གི་སྡེབ་སྦྱོར་མི་ལེགས་པ་དང་། སྒོས་སུ་ཚིགས་བཅད་ཀྱི་
རྐང་བར་རིང་ཐུང་ཤོར་བ་ལ་སྡེབ་སྦྱོར་ཉམས་པའི་སྐྱོན་ཟེར། འདི་ལ་དམིགས་
བསལ་མེད། གོ་དོན་གྱི་དཔེར་བརྗོད་ལ་བོད་མཁས་པས།
ཟིན་མེད་འདི་སྣང་འཁྲུལ་བའི་བྱ་བྱེད་མང་། །
རྒྱ་མཚོ་ཆུ་ཡི་གཉེར་མ་ལྟ་བུར། །
འཛད་མེད་ཉིན་རེ་བཞིན་དུ་རྣམ་འཕེལ་ལ། །
བཏང་ནས་ཞི་བའི་གནས་འགྲོ་དེ་བསྔགས་འོས། །
ཞེས་གསུངས་པ་ལྟ་བུའོ། །
(9)ཡུལ་སོགས་དྲུག་དང་འགལ་བའི་སྐྱོན་དང་དེའི་དམིགས་བསལ།
ཀ ཡུལ་དང་འགལ་བའི་སྐྱོན་དང་དེའི་དམིགས་བསལ།
རི་དང་ནགས་དང་གྲོང་སྡེ་ལ་སོགས་པའི་ཡུལ་དེ་ཡི་གནས་ཚུལ་དངོས་་་་
302



དོན་ཚན་གསུམ་པ། སྐྱོན་སེལ།
དང་མི་མཐུན་པར་གང་བྱུང་དུ་སྦྱར་བ་ཞིག་ལ་ཡུལ་དང་འགལ་བའི་སྐྱོན་ཟེར་་་་་
ཞིང་། སྦྱོར་མཁས་ན་སྐྱོན་དུ་མི་འགྱུར་བ་ཡང་ཡོད་པས་དམིགས་བསལ་ཡོད་པ་
ཡིན། གོ་དོན་གྱི་དཔེར་བརྗོད་ལ་བོད་མཁས་པས།
ལྷོ་མོན་ནགས་ཀྱི་འབྲོང་བུ་རྭ་སྔོན་དང་། །
བྱང་ཕྱོགས་ཁ་བའི་རིར་རྒྱུ་གླང་ཆེན་གཉིས། །
བི་དབྷ་ཡི་ཚང་ཚིང་ནགས་ཁྲོད་ན། །
ཛཱ་ཏིའི་མེ་ཏོག་མཛེས་པའི་དཔལ་ལ་ཆགས། །
ཞེས་གསུངས་པ་ལྟ་བུ་དང་། དེའི་དམིགས་བསལ་གྱི་དཔེར་བརྗོད་ལ་ཡང་བོད་
མཁས་པས།
ཕྱག་ན་པད་མོ་ཅན་གཤེགས་དམྱལ་བའི་གནས། །
བུང་བའི་ཚོགས་ཆེན་རབ་དཀྲིགས་འཇམ་པའི་སྒྲ། །
སྒྲོགས་པ་པད་མོའི་རྫིང་བུ་ཡིད་འོང་གིས། །
ཡོངས་བརྟེན་ཆར་ཟིམ་དལ་གྱིས་འབབ་པར་གྱུར། །
ཅེས་གསུངས་པ་ལྟ་བུའོ། །
ཁ དུས་དང་འགལ་བའི་སྐྱོན་དང་དེའི་དམིགས་བསལ།
དུས་བཞི་དང་ཉིན་མཚན་ལ་སོགས་པའི་དུས་སྐབས་དེའི་གནས་ཚུལ་་་་་
དངོས་དང་མི་མཐུན་པར་གང་བྱུང་དུ་སྦྱར་བ་ཞིག་ལ་དུས་དང་འགལ་བའི་སྐྱོན་
303



ལེའུ་གསུམ་པ། སྒྲ་རྒྱན་དང་གབ་ཚིག་གི་རྒྱན། སྐྱོན་སེལ།
ཟེར་ཞིང་། སྦྱོར་མཁས་ན་སྐྱོན་དུ་མི་འགྱུར་བ་ཡང་ཡོད་པས་དམིགས་བསལ་ཡོད་
པ་ཡིན། གོ་དོན་གྱི་དཔེར་བརྗོད་ལ་བོད་མཁས་པས། །
མཚན་གུང་ཉི་མའི་ཟེར་གྱིས་ཡོངས་སྨིན་པའི། །
དགུན་གྱི་པད་མ་ཡིད་འོང་གེ་སར་ཅན། །
སོས་ཀའི་ལྗོན་ཤིང་འབྲས་བུ་ལ་འཁུ་ཡང་། །
དབྱར་དུས་ཟླ་འོད་དྭངས་པས་ཟིལ་གྱིས་མནན། །
ཞེས་གསུངས་པ་ལྟ་བུ་དང་། དེའི་དམིགས་བསལ་གྱི་དཔེར་བརྗོད་ལ་ཡང་བོད་
མཁས་པས།
ཀུན་མཁྱེན་ངག་གི་དབང་ཕྱུག་བུདྡྷའི་ཞབས། །
ཆོས་དབྱིངས་ཞི་བར་གཞོལ་ལ་མངོན་ཕྱོགས་ཚེ། །
དགུན་དུས་ཁ་བའི་རྡུལ་ཟེགས་དང་འགྲོགས་པའི། །
མེ་ཏོག་གསར་དུ་དགོད་པའི་ངོ་མཚར་མཐོང་། །
ཞེས་གསུངས་པ་ལྟ་བུའོ། །
ག སྒྱུ་རྩལ་དང་འགལ་བའི་སྐྱོན་དང་དེའི་དམིགས་བསལ།
ནང་སེམས་ཀྱི་འགྱུར་བ་དང་ཕྱི་ལུས་ངག་གི་ཉམས། གླུ་དབྱངས་ཀྱི་ངེས་
པ་བདུན་སོགས་སྒྱུ་རྩལ་ཐམས་ཅད་སྒྱུ་རྩལ་གྱི་རྣམ་འགྱུར་དངོས་དང་མི་མཐུན་་
པར་གང་བྱུང་དུ་སྦྱར་བ་ཞིག་ལ་སྒྱུ་རྩལ་དང་འགལ་བའི་སྐྱོན་ཟེར་ཞིང་། སྦྱོར་
304



དོན་ཚན་གསུམ་པ། སྐྱོན་སེལ།
མཁས་ན་སྐྱོན་དུ་མི་འགྱུར་བའང་ཡོད་པས་འདིར་དམིགས་བསལ་ཡོད་པ་ཡིན།
གོ་དོན་གྱི་དཔེར་བརྗོད་ལ་བོད་མཁས་པས།
དྲག་ཤུལ་འཇིགས་སུ་རུང་བ་གར་གྱི་རོལ། །
དགོད་ཅིང་རྩེ་བའི་འགྱུར་བ་རྣམ་འཕེལ་བའི། །
མགྲིན་པར་གླུ་ཡི་ངེས་པ་ལྔ་པ་དང་། །
བར་མའི་དབྱངས་ཀྱིས་འགྲོ་བའི་ཡིད་འཕྲོག་བྱེད། །
ཅེས་གསུངས་པ་ལྟ་བུ་དང་། དེའི་དམིགས་བསལ་གྱི་དཔེར་བརྗོད་ལ་ཡང་བོད་
མཁས་པས།
ལང་ཚོའི་ཆང་གིས་རབ་མྱོས་གོ་རིམ་དག ། །
འཁྲུགས་ཤིང་སྟངས་སྟབས་བྲལ་བ་གྲོང་ཁྱེར་མའི། །
གྱི་ནར་སྤྱོད་པའི་གླུ་དང་གར་གྱིས་ཀྱང་། །
ཆགས་པར་ལྡན་པའི་ཡི་ག་འགུགས་པར་བྱེད། །
ཅེས་གསུངས་པ་ལྟ་བུའོ། །
ང འཇིག་རྟེན་དང་འགལ་བའི་སྐྱོན་དང་དེའི་དམིགས་བསལ།
ཕྱི་སྣོད་ཀྱི་འཇིག་རྟེན་དང་ནང་བཅུད་ཀྱི་སེམས་ཅན་གཉིས་ཀྱི་གནས་
ལུགས་དངོས་དང་མི་མཐུན་པར་གང་བྱུང་དུ་སྦྱར་བ་ཞིག་ལ་འཇིག་རྟེན་དང་་་་་
འགལ་བའི་སྐྱོན་ཟེར་ཞིང་། སྦྱོར་མཁས་ན་སྐབས་འགར་སྐྱོན་དུ་མི་འགྱུར་བའང་
305



ལེའུ་གསུམ་པ། སྒྲ་རྒྱན་དང་གབ་ཚིག་གི་རྒྱན། སྐྱོན་སེལ།
ཡོད་པས་འདིར་དམིགས་བསལ་ཡོད་པ་ཡིན། གོ་དོན་གྱི་དཔེར་བརྗོད་ལ་བོད་
མཁས་པས། །
མུན་པའི་ཁ་དོག་འཛིན་པ་ཁ་བའི་རིར། །
གདོང་ལྔ་ལྡན་པའི་སྔོ་སངས་རྭ་རྣོ་བས། །
བ་ལང་མཆེ་བ་བཅག་པའི་སྒྲ་བོ་ཆེ། །
འོན་པའི་རྣ་བས་ཡང་ནས་ཡང་དུ་ཐོས། །
ཞེས་གསུངས་པ་ལྟ་བུ་དང་། དེའི་དམིགས་བསལ་གྱི་དཔེར་བརྗོད་ལ་ཡང་བོད་
མཁས་པས།
རྒྱལ་སྐུའི་འོད་ཟེར་ཕྱོགས་ཀྱི་མཁར་འཕྲོ་བས། །
རེག་ཙམ་ཉིད་ནས་ས་འོག་མུན་པའི་ཀླུ། །
ལོང་བ་ཡིས་ཀྱང་མཚན་དཔེའི་དཔལ་མཐོང་ཞིང་། །
རྨོངས་པའི་བློ་ཡིས་ཚེ་རབས་དྲན་པ་ཐོབ། །
ཅེས་གསུངས་པ་ལྟ་བུའོ། །
ཅ རིགས་པ་དང་འགལ་བའི་སྐྱོན་དང་དེའི་དམིགས་བསལ།
ཚིག་སྦྱོར་གང་དུ་གཏན་ཚིགས་ཀྱི་རིགས་པ་དང་མི་མཐུན་པའི་དོན་ཡོད་
པ་ལ་རིགས་པ་དང་འགལ་བའི་སྐྱོན་ཟེར་ཞིང་། སྦྱོར་མཁས་ན་སྐྱོན་ལྟར་སྣང་
ཡང་སྐྱོན་མིན་པས་འདིར་དམིགས་བསལ་ཡོད་པ་ཡིན། གོ་དོན་གྱི་དཔེར་བརྗོད་
306



དོན་ཚན་གསུམ་པ། སྐྱོན་སེལ།
ལ་བོད་མཁས་པས།
ཟག་བཅས་ཐམས་ཅད་སྡུག་བསྔལ་འབའ་ཞིག་པར། །
མདོ་རྒྱུད་ཀུན་ནས་ལན་མང་གསུངས་མོད་ཀྱང་། །
མཚར་སྡུག་སྙིང་པོ་སྦྱིན་པའི་སྨིན་ལེགས་མའི། །
ལུས་སྐྱེས་རེག་པའི་མཆོག་འདི་ཤིན་ཏུ་བདེ། །
ཞེས་གསུངས་པ་ལྟ་བུ་དང་། དེའི་དམིགས་བསལ་གྱི་དཔེར་བརྗོད་ལ་ཡང་བོད་
མཁས་པས།
སྤྲོས་དང་བྲལ་ཡང་སྤྲོས་པ་རྨད་བྱུང་གང་། །
འབད་རྩོལ་མེད་བཞིན་འབད་པ་ཀུན་སྟོན་པ། །
གཅིག་ཉིད་ཁོ་ན་སྣ་ཚོགས་གཟུགས་སྤྱིར་ཡང་། །
འཆར་བ་རྒྱལ་སྐུའི་གསང་བ་བསམ་མི་ཁྱབ། །
ཅེས་གསུངས་པ་ལྟ་བུའོ། །
ཆ ལུང་དང་འགལ་བའི་སྐྱོན་དང་དེའི་དམིགས་བསལ།
ཚིག་སྦྱོར་གང་དུ་རང་གི་ཁུངས་ལྡན་གྱི་ལུང་ཚིག་གི་དོན་དང་མི་མཐུན་་་
པའི་ཆ་ཡོད་པ་ལ་ལུང་དང་འགལ་བའི་སྐྱོན་ཟེར་ཞིང་། སྦྱོར་མཁས་ན་སྐྱོན་དུ་མི་
འགྱུར་བའང་ཡོད། གོ་དོན་གྱི་དཔེར་བརྗོད་ལ་རྒྱལ་དབང་ལྔ་པས།
307
，



ལེའུ་གསུམ་པ། སྒྲ་རྒྱན་དང་གབ་ཚིག་གི་རྒྱན། སྐྱོན་སེལ། །
རྒྱུན་དུ་སྲོག་ཆགས་དུ་མ་དག །
བསད་པའི་ཤ་ཁྲག་ལོངས་སྤྱོད་ཅིང་། །
རྙེད་བཀུར་ཆེད་དུ་བྲམ་ཟེ་ཡིས། །
གཙང་སྤྲུའི་སྤྱོད་པ་འཛིན་པར་བྱེད། །
ཅེས་གསུངས་པ་ལྟ་བུ་དང་། དེའི་དམིགས་བསལ་གྱི་དཔེར་བརྗོད་ལ་ཡང་རྒྱལ་
དབང་ལྔ་པས།
སོ་སོ་སྐྱེ་བོའི་ས་ནས་སྐད་ཅིག་ལ། །
གསང་སྔགས་ཐབས་ལམ་ཟབ་མོའི་མན་ངག་གིས། །
མཆོག་གི་དང་པོའི་ལམ་བཟང་ཐོབ་པ་འདི། །
རྒྱུད་སྡེ་ཡིད་བཞིན་ནོར་བུའི་དགོངས་པའོ། །
ཞེས་གསུངས་པ་ལྟ་བུའོ། །
སྙན་ངག་ནི་སྐད་ཆའི་སྒྱུ་རྩལ་ཅིག་ཡིན་ཕྱིར། དེའི་བརྗོད་བྱ་དང་རྗོད་
བྱེད། བརྗོད་ཚུལ་བཅས་ཀྱི་སྟེང་དུ་དོན་ཉམས་པ་དང་སྒྲ་ཉམས་པ། རིམ་པ་
ཉམས་པ་སོགས་སྙན་ངག་ལ་འབྱུང་སླ་བའི་སྐྱོན་དག་མེད་པར་བྱ་དགོས། འདིར་
སློབ་དཔོན་དཎྜིས《སྙན་ངག་མེ་ལོང》དུ“མཁས་པས་ཡང་དག་རབ་སྦྱར་བའི། །
ངག་ནི་འདོད་འཇོའི་བ་རུ་བཤད། །དེ་ཉིད་ཉེས་པར་སྦྱར་ན་སླར། །སྦྱོར་བོ་བ་
ལང་ཉིད་རྗོད་བྱེད། །དེ་ཕྱིར་སྙན་ངག་དག་ལ་སྐྱོན།. །ཆུང་བར་གྱུར་ཀྱང་ཅི་ཞིག་
308



དོན་ཚན་གསུམ་པ། སྐྱོན་སེལ།
ལྟར། །བཏང་སྙོམས་མི་བྱ་ལུས་མཛེས་ཀྱང་། །སྐྱོན་གཅིག་གིས་ནི་སྐལ་ངན་
འགྱུར། ”ཞེས་ངག་ཉུང་དོན་འདུས་གཟུང་སླའི་སྒོ་ནས་གནད་དུ་ཐིངས་པའི་
སྡོམ་ཚིག་འཕངས་ཡོད། འདི་ལས་སྐྱོན་མེད་ཡང་དག་གི་སྙན་ངག་ནི་འོ་མ་འདོད་
པ་བཞིན་འཇོ་བར་བྱེད་པའི་འདོད་འཇོ་བ་མོ་དང་མཚུངས་པ་སྟེ་ནམ་ཡང་་་་་་་
བཀླགས་མི་ཚར་བ་ཞིག་ཡིན་པའི་ཚུལ་དང་། སྙན་ངག་སྐྱོན་ཅན་སྦྱོར་མཁན་ནི་
བླུན་རྨོངས་བ་ལང་དང་མཚུངས་ཚུལ། དེའི་ཕྱིར། སྙན་ངག་ལ་དོན་སྟོན་པར་
གནོད་པ་ཡོད་པའི་སྐྱོན་རགས་པ་ཕར་ཞོག དོན་སྟོན་པར་གནོད་པ་ཆེར་མེད་
པའི་སྐྱོན་ཕྲ་མོ་ཡིན་ཡང་སྤང་དགོས་ཚུལ་ལེགས་པར་བསྟན་ཡོད། ང་ཚོས་རང་གི་
ཐུན་མོང་མ་ཡིན་པའི་སྙན་ངག་གི་རིག་པ་འདི་འཛིན་སྐྱོང་སྤེལ་གསུམ་བྱ་བའི་་་
ཕྱིར་དུ། ཐོག་མར་སྙན་ངག་ལ་འབྱུང་སླ་བའི་སྐྱོན་བཅུ་ངོས་འཛིན་གསལ་བོ་ཞིག་
བྱེད་པ་དང་། དེ་ནས་སྐྱོན་འཇུག་ཡུལ་ཏེ་བརྗོད་བྱ་དང་རྗོད་བྱེད། བརྗོད་ཚུལ་
བཅས་དང་། སྐྱོན་ཕྲ་མོ་དང་བཅས་པ་སྤོང་ཚུལ་ངེས་པར་བྱ་དགོས། མཇུག་
མཐར་རང་ཉིད་ནི་སྙན་ངག་གསར་སློབ་པའི་བརྩམས་ཆོས་ལ་དག་བཅོས་བྱེད་་་་
ཐུབ་པ་དང་སྐྱོན་མེད་ཚད་ལྡན་གྱི་སྙན་ངག་གསར་རྩོམ་བྱེད་པ་ལ་ཐོགས་རྡུགས་
མེད་པར་གཏོང་དགོས། མདོར་ན། སྙན་ངག་གི་སྐྱོན་སེལ་ཐད་ཀྱི་ཤེས་བྱ་ཁོང་དུ་
ཆུད་པར་བྱེད་པ་དང་སྐྱོན་སེལ་གྱི་ནུས་པ་རྒྱུད་ལ་འབྱོར་བར་བྱས་ཏེ་བོད་ཀྱི་སྙན་
ངག་གི་རིག་པ་འདི་འཛིན་སྐྱོང་སྤེལ་གསུམ་བྱས་ནས་འདི་ཉིད་སྔར་ལས་གཟི་་་་
འོད་འབར་བ་ཞིག་ཏུ་གཏོང་རྒྱུ་ནི་ང་ཚོའི་ཕྲག་ཏུ་བབས་པའི་འོས་འགན་གཙོ་བོ་
ཞིག་རེད།
309



མཇུག་བྱང་།
མཇུག་བྱང་།
སློབ་དེབ་འདི་རྩོམ་སྐབས། བདག་གིས་ཤོང་ལོའི《དབྱངས་ཅན་མགུལ་
རྒྱན》དང་། དཔང་ལོའི《 དཔང་ཊིཀ》 རིན་སྤུངས་པའི《མི་འཇིགས་སེང་གེའི་
ང་རོ》 རྒྱལ་དབང་ལྔ་པའི《དབྱངས་ཅན་དགྱེས་པའི་གླུ་དབྱངས》 བོད་མཁས་
པའི《 དཎྜིའི་དགོངས་རྒྱན》 འབྲུག་ཁམས་སྤྲུལ་གྱི《 དབྱངས་ཅན་ངག་གི་རོལ་
མཚོ》འཇུ་མི་ཕམ་གྱི《 དབྱངས་ཅན་དགྱེས་པའི་རོལ་མཚོ》ཀུན་མཁྱེན་འཇམ་
དབྱངས་བཞད་པའི《དབྱངས་ཅན་ཞལ་ལུང་ཉི་མ་འབུམ་གྱི་འོད་ཅན》 ཚེ་ཏན་
ཞབས་དྲུང་གི《 སྙན་ངག་སྤྱི་དོན》 དམུ་དགེ་བསམ་གཏན་གྱི《 སྙན་འགྲེལ་ཡང་
གསལ་སྣང་མཛོད》 དུང་དཀར་བློ་བཟང་འཕྲིན་ལས་ཀྱི《 ཚིག་རྒྱན་རིག་པའི་སྒོ་
འབྱེད》བསེ་ཚང་བློ་བཟང་དཔལ་ལྡན་གྱི《 ཚངས་སྲས་བཞད་པའི་སྒྲ་དབྱངས》
སོགས་སྙན་འགྲེལ་གྲགས་ཆེན་དག་དང་། དཔང་ལོའི《སྙན་ངག་གི་བསྟན་བཅོས་
པད་མ་དཀར་པོའི་ཕྲེང་བ》དང་། བོད་མཁས་པའི《 དཔེར་བརྗོད་སྒྲ་དབྱངས་རྒྱ་
མཚོའི་འཇུག་ངོགས》 གུང་ཐང་བསྟན་པའི་སྒྲོན་མེའི《སྙན་ངག་གི་དཔེར་
བརྗོད་རྩོམ་འཕྲོ་ཅན》 དབྱངས་ཅན་དགའ་བློའི《དཔེར་བརྗོད་བློ་གསལ་མགུལ་
རྒྱན་མུ་ཏིག་ཕྲེང་བ》 པཎ་ཆེན་བསྟན་པའི་དབང་ཕྱུག་གི《 དཔེར་བརྗོད་ཚངས་
310



=
མཇུག་བྱང་། །
སྲས་དགྱེས་པའི་རོལ་མོ》 ཞྭ་དམར་པཎྜི་ཏ་དགེ་འདུན་བསྟན་འཛིན་རྒྱུ་
མཚོའི《དཔེར་བརྗོད་བདུད་རྩིའི་མཆོད་ཡོན》 རེབ་ཙའི་བཀའ་འགྱུར་པ་དམ་
ཆོས་ཡར་འཕེལ་གྱི《 དཔེར་བརྗོད་བུང་བ་མྱོས་པའི་གླུ་དབྱངས》 པཎ་ཆེན་བློ་
བཟང་ཡེ་ཤེས་ཀྱི《 དཔེར་བརྗོད་མཚོ་བྱུང་དགྱེས་པའི་མེ་ཏོག》 དངུལ་ཆུ་དྷརྨ་བྷ་
དྲའི《སྙན་ངག་བསྟན་བཅོས་རྒྱ་མཚོའི་སྙིང་པོ》སོགས་སྙན་ངག་གི་དཔེར་བརྗོད་
གྲགས་ཆེན་དག་ལ་སློབ་སྦྱོང་བྱས་ཤིང་། དེ་དག་གི་སྙིང་པོ་ཚུར་བླངས་ཏེ་སློབ་
དེབ་འདི་བརྩམས་པ་ཡིན། དེའི་ཕྱིར། ་ གནམ་གྱིས་ས་བཀབ་པ་དང་འདྲ་ཞིང་
གསེར་རིའི་ཕྲེང་བ་དང་གཉིས་སུ་མ་མཆིས་པའི་ཤོང་དཔང་སོགས་མཁས་པ་སྔ་་
མ་རྣམས་ལ་སྙིང་ཁོང་རུས་པའི་གཏིང་ནས་བཀའ་དྲིན་ཡང་ཡང་ཞུ་བ་ཡིན།
གཞན་བདག་གི་བློ་འདྲི་སར་གྱུར་པའི་བློས་ཐུབ་ཀྱི་གྲོགས་པོ་རྒྱ་ཡེ་བཀྲ་བྷོ་
མཆོག་དང་། སློབ་དེབ་འདིའི་དཔེ་སྐྲུན་ལ་མཐུན་རྐྱེན་སྦྱོར་མཁན་དགེ་རྒན་ཆེན་
མོ་སངས་རྒྱས་རྒྱལ་དང་ལྕགས་ཐར་རྒྱལ། འཕགས་པ་སྐྱབས། བསོད་ནམས་དོན་
གྲུབ། དོན་གྲུབ་ཚེ་རིང་། ཁྱུང་ཕྲུག་བློ་བཟང་དར་རྒྱས་སོགས་ལ་ཡང་སྙིང་ཐག་
པ་ནས་བཀའ་དྲིན་ཆེ་ཞུ་བ་ཡིན།
311
，



རྩོམ་སྒྲིག་འགན་འཁུར་བ།
མདུན་ཤོག་མཛེས་རིས་པ།
འབྲུག་རྒྱལ་མཁར།
ཞིང་ལིའང་།
༄༅། །ཚིག་རྒྱན་རིག་པའི་སྤྱི་ཁོག་འཕྲུལ་གྱི་མེ་ལོང་།
སྟོབས་ལྡན་གྱིས་བརྩམས། །
ཀན་སུའུ་མི་རིགས་དཔེ་སྐྲུན་ཁང་གིས་བསྐྲུན་ཞིང་བཀྲམ།
མཚོ་སྔོན་ཟི་ལིང་པར་ཁང་གིས་དཔར།
དེབ་ཚད། ཧོ་སྨིས 880x1230 1/32 དཔར་ཤོག 10.125 ཡིག་གྲངས་ཁྲི120
2007ལོའི་ཟླ2བར་པར་གཞི་དང་བོ་བསྒྲིགས། 2007ལོའི་ཟླ་2བར་པར་ཐེངས་དང་བོ་དཔར།
དཔར་གྲངས། 1-1500-
ISBN 978-7-5421-1173 - 9(Ex) རིན་གོང་སྒོར 22.00



ISBN 978-7-5421-1173-9
97875421111739">
(民文)定价:2200元
